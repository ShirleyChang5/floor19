{"article_id": "0,7340,L-4858178,00.html", "header_title": "\"אמא, את לא שמנה\"", "full_text": "\"אמא, את כל כך יפה. קשה לי לשמוע אותך אומרת על עצמך שאת שמנה או שאני מסתכלת עלייך לפני יציאה מודדת עוד שמלה ועוד חולצה ושואלת 'זה משמין אותי? טוב, זה במילא אירוע רק של המשפחה'. אמא, את כל כך יפה. עוד לא הבנתי למה דיאטת האורז הייתה כל כך נחוצה ולמה החלטת שגם ניתוח את צריכה. אמא, את כל כך יפה והיית צריכה לדעת כדי שגם אני אדע שאני יפה. כמו שלקחתי ממך את הנתינה, האמפטיה, הביקורתיות והחוכמה לקחתי ממך גם את המבט מול המראה\".\nכך מתחיל הסרטון שיצרה רומי סגל, בת 17, שמקדמת בימים אלה פרויקט ייחודי במסגרת השתתפותה בפעילות של ארגון Lead לפיתוח מנהיגות לבני נוער. מטרת הפרויקט היא למנוע מכמה שיותר הורים לפגוע בלי להתכוון בדימוי הגוף של ילדיהם, מתוך ניסיון אישי והבנה כי להורים יש תפקיד מכריע ומשמעותי כמעצבי דימוי הגוף של ילדיהם.\n\"אני חושבת שהסיפור שלי עם דימוי הגוף התחיל בגיל 10. כבר בגיל כל כך צעיר שמתי דגש על המראה שלי. המשקל שלי הפריע לי, הפצעונים שהתחילו לי על הפנים שגעו אותי ותמיד דאגתי להשוות את עצמי לחברות. בכיתה ו' המצב החמיר כשכמה בנים מכיתתי החליטו לכנות אותי 'חצ'קונה' ו'שמנה'. הרגשתי כל כך מושפלת אבל דאגתי להסתיר את זה מכולם.\n\"חשבתי שאולי זה מגיע לי - הרי באמת יש לי חצ'קונים ואני באמת לא מספיק רזה - אז אולי זה בעצם מגיע לי? כשעליתי לחטיבת הביניים כבר לא היו את הבנים שנטפלו אלי והייתי אפילו מקובלת בשכבה אבל ההתעסקות שלי עם המראה החיצוני לא נפסקה. דיאטות על גבי דיאטות\".\n-\n-\n-\n\"אני זוכרת את הפעם הראשונה שסיפרתי לאמא על הרגשות שלי על עצמי. באותו זמן, הייתי בכיתה ז'. נסענו באוטו כשלפתע פרצתי בבכי מר וסיפרתי לה שאני לא יפה בעיניי, שאני שמנה ומלאת חצ'קונים, שאף אחד לא יאהב אותי ככה בחיים. אמא הייתה כל כך מבולבלת וניסתה לעזור לי ישר. היא אמרה - 'אני אקח אותך לדיאטנית ולקוסמטיקאית ונרשום אותך לחוג ספורט'. זאת היתה תגובתה של אמא. תגובה של אמא דואגת שרק ניסתה לעזור אבל אצלי זה נחרט בלב כאישור על כל מה שאמרתי. רציתי לשמוע שאני יפה כמו שאני והתאכזבתי לקבל אישור על כך שאני צריכה להשתנות. באותה תקופה הייתי מקבלת הערות על מה שאני אוכלת 'זה משמין', 'אכלת מספיק'.\n\"פעם אחת אמא ואני החלטנו לעשות דיאטת אורז שאוכלים רק ירקות ואורז. בכיתה ח' המצב התחיל להתדרדר. היתה לי אז חברה מאוד טובה עם הפרעות אכילה, היא רזתה מאוד זמן ופתאום היה נדמה שהיא מקובלת, מלאת בטחון עצמי ושמחה. ראיתי מה היא אכלה וחשבתי לעצמי - למה שאני לא אעשה אותו דבר? לא הבנתי את חומרת המצב. לא הבנתי שמה שהיא עושה מרסק אותה מבפנים ולא בריא. החלטתי שאני אוכיח לעולם שאני גם יכולה להיות רזה ושווה. וזה מה שעשיתי. חייתי על ירקות, זרקתי את הסנדוויץ' בבית הספר כל יום. ירדתי בערך 12 קילו בחודשיים וקיבלתי גל של מחמאות ותמיכה. ההורים שלי מאוד החמיאו ותמכו ב'דיאטה'. אמרו לי שהלוואי שהיה להם כוח רצון כמוני. אמא הייתה גאה בי. הם לא הבינו שאני מזיקה לעצמי\".\n\"הכל הלך מצוין בהתחלה, עד שהשערות שלי התחילו לנשור בכל מקום, נהייתי חלשה ועייפה כל הזמן, היה לי קר בכל טמפרטורה והמצב רוח שלי היה ירוד. אמא לקחה אותי לרופאה שאבחנה אצלי הפרעות אכילה ומשם לדיאטנית ופסיכולוגית, ורק אז ירד לכולם האסימון\".\nסגל לומדת בבית הספר רעות לאומנויות במגמת התיאטרון, ובכיתה י\"א הצטרפה לארגון Lead. כחלק מהפעילות בארגון היא יזמה את\nובימים אלו מגייסת כסף בהד סטארט, במטרה ליצור סרטונים נוספים ולהעלות את המודעות לנושא. Lead, המסלול לפיתוח מנהיגות, הוקם במטרה לפתח את דור המנהיגים הבא של ישראל. מדי שנה כ-5000 בני נוער מגישים מועמדות למסלול, מתוכם נבחרים 120 בני נוער שזוהו כבעלי פוטנציאל למנהיגות. הם מצטרפים לתכנית המאפשרת להם לפתח את היכולות שלהם. ההשתתפות בתכנית לא כרוכה בעלות והארגון ממשיך ללוות את בוגריו עד הגיעם לגיל 35 (ההרשמה למסלול נפתחה בימים אלה. בני נוער בכיתה י מוזמנים להגיש מועמדות דרך אתר הארגון).\n\"בתחילה לאמא שלי היה קשה מאוד לקבל את הפרויקט. היא הרגישה שאני מאשימה אותה ולא הבינה את חשיבות הפרויקט עד הסוף. לאט לאט, היא הבינה שאינני מאשימה אותה, אלא מבינה אותה ורוצה לעזור להורים שנתקלים עם הסוגיה הזאת ביומיום בלי המון מודעות והבנה בנושא. היא הבינה שהיא לפעמים עשתה טעויות מחוסר מודעות ותומכת בפרויקט עכשיו. אמא שלי היא אמא מדהימה. היא נותנת את כל כולה כדי שנהיה מאושרים\"\n\"אני חושבת שלכל בן אדם יש קושי מסוים עם המראה שלו. לא רק לבנות ולא רק לבני נוער. כולנו חיים בחברה מאוד נוקשה ולא מקבלת שמעודדת מראה מאוד מסוים. יש תעשיית דיאטות, ניתוחים פלסטיים הפכו לדבר שבשגרה, נערים צעירים לוקחים סטרואידים שיכולים להזיק בכדי לפתח שרירים. כולנו איפשהו בתוך המרדף הזה אחרי מראה מסוים. יש אנשים שהדימוי העצמי שלהם יותר חזק ופחות מתעסקים במראה. זה נובע מכך שהם מספיק בטוחים באישיות שלהם ובכישרונות שלהם אז הדגש על המראה פוחת\".\n.\n\"הפרויקט יורכב מסרטוני הסברה של אנשי מקצוע שיתייחסו לסוגיות שנוגעות לנושא. הוא נועד לתת להורים את הכלים שיעזרו לילדיהם לגדול באופן הכי בריא ושלם. המטרה היא להעלות לרשת כעשרה סרטוני הסברה, אך מספר הסרטונים צפוי לעלות. הכל תלוי במידת התעניינות ההורים ובתקציב שנצליח לגייס. תהיה גישה להורים לשאול את אנשי המקצוע שאלות, לקבל ייעוץ ולהיות מופנים למידע הרלוונטי להם.\n\"אני מקווה שהסרטונים יבהירו להורים כמה זה חשוב להיות מודעים למסרים שהם מעבירים לילידיהם. אני מקווה שבזכות הפרויקט הם ידעו לנהוג נכון ואולי אפילו יקבלו את עצמם קצת יותר, למענם ולמען ילדיהם\"."}
{"article_id": "0,7340,L-4850052,00.html", "header_title": "מעתה רישום התינוק יכול להתבצע באינטרנט", "full_text": "-\n-\n-\nכדי לרשום את שמו הפרטי של התינוק, לקבל תעודת לידה או ספח חדש לתעודת הזהות, יש להיכנס לאתר האינטרנט של רשות האוכלוסין וההגירה, למלא את מספר הזהות של הנולד עבורו מבוקשת הבקשה, השם הפרטי המבוקש והודעת הלידה מבית החולים.\nמילוי הטופס הוא מקוון וכולל שדות ריקים בהם ניתן למלא את הפרטים המבוקשים. כמו כן, יש צורך למלא את פרטי ההתקשרות הכוללים אי מייל ומספר טלפון, לשם תקבלו הודעה כי התעודה הופקה והיא בדרך אליכם.\nהתעודה תישלח לכתובת המופיעה במרשם האוכלוסין תוך שני ימי עבודה מיום קבלת הבקשה. אם בכל זאת תרצו להגיע ללשכת האוכלוסין ולהמתין בתור – תוכלו להמשיך לעשות זאת כמו פעם."}
{"article_id": "0,7340,L-4851626,00.html", "header_title": "ילדים בכל צבעי הקשת", "full_text": "כותבת ה\nמציעה להורים להפסיק ולעודד את ילדיהם להתנהגויות המסבות להם הנאה ועניין במרחב של דמיון ומשחק, כמו גם בהתנהגויות יום יומיות כדי שלא ירחיקו את עצמם מבני גילם ולא ימצאו את עצמם מבודדים חברתית. לדידה, הפתרון לחריגות מגדרית או לאי התאמה הוא בעידוד הילד/ה לאמץ התנהגויות שאינן אותנטיות עבורם, ולו רק בכדי לזכות בחברות בני גילם.\nמבלי להיתפס כצדקנים או נאיביים, האם לא הגיע הזמן שאנחנו כחברה נתחיל ללמד ילדים לקבל את השונה על כל גווניו ולא נטיף לשונים ולמיוחדים, לנסות ולהתאים את עצמם לנוקשות התבניות של ההמון? הניסיון של בקר לעודד משטור של מיניות ומגדר באמצעות מסרים מסרסרים ונוקשים, מעיד על אי הבנה מהותית של הבניה מגדרית והעדפות מיניות, ובעיקר מצוקות של ילדים ומתבגרים החורגות מציפיות חברתיות נוקשות ומיושנות.\nבאופן ספציפי חשוב להדגיש פסקה מתוך דבריה של בקר - \"זה שהתקשורת מחפשת הסנסציות הופכת את הנושא לאטרקטיבי וכאילו חצי המדינה היא כבר טרנסג'נדרית - אינו מחייב אותנו הורים לילדים בגיל הרך, וגם לא את אנשי המקצוע בגיל הרך. עבור התקשורת להיות הומוסקסואל או לסבית הפסיק להיות אטרקציה. לצאת מהארון? כבר משעמם אותנו. אז מה נשאר היום - טרנס. ומה תהיה האטרקציה הבאה?\".\nאין דרך אחרת מלתאר פסקה זו אלא כלהט\"בפוביות מוחלטת, תפיסת זהות מינית ומגדרית כטרנד משטיחה קהילה שלמה וזהויות מגוונות שמקבלות היום אישור משפטי, רפואי, חברתי ותרבותי. הניסיון לומר 'המלך הוא עירום' במקרה הזה מייצרת חוסר הבנה עמוקה לגבי תהליכים משמעותיים המתרחשים בקרב ילדים ומתבגרים הזקוקים להכלה, הבנה וקבלה ללא שיפוטיות, נוקשות ובורות.\nטקסט זה שוב מציף את חשיבותה של פעילות ההסברה של ארגון חוש\"ן בקרב צוותי חינוך לגיל רך ולתלמידי בתי הספר היסודיים בנושאי מגדר ומשפחות הקשת, במסגרתה ניתן ידע מקצועי ומהימן, מתאפשרת הכרות ושיח עם הורה להט\"ב וניתנים כלים יישומיים ליצירת סביבה חינוכית סובלנית ורגישת מגדר.\nהדרך הנכונה לפעול במקרה זה היא לייצר שיח בגן ובבתי הספר המאתגר ומערער חשיבה דיכוטומית אודות מגדר, לתת הכרה לספקטרום התנהגויות המייצג נשיות וגבריות, מבלי לתחום או למדר ילדים שאינם עומדים בציפיות החברתיות. יש לזכור כי יתכן שנטיית ליבם של אותם ילדים היא לחקירה, דמיון והתנסויות גמישות, אשר אינן מעידות על עתידם דבר וחצי דבר."}
{"article_id": "0,7340,L-4853372,00.html", "header_title": "הפתרון המתבקש: הסכמים עם הילדים", "full_text": "הסכם הוא תהליך בו הילד וההורה שותפים ופעילים, ובמסגרתו ניתן להגיע להחלטה משותפת שתהיה מקובלת על שני הצדדים. באמצעות ההסכם ההורה יכול להציב גבול שחשוב לו ובשיחה משותפת עם הילד ניתן להניע שיתוף פעולה מלא. הילד מרגיש שמכבדים את דעותיו ורצונותיו, לוקח אחריות על מעשיו וכך שני הצדדים מרוצים.\nהסכם הוא כלי נהדר להשגת שיתוף פעולה, אך חשוב לוודא לפני עריכת ההסכם עם הילד האם הדרישה שלנו היא עקרונית וחשובה לנו. במידה והתשובה היא חיובית, יש לבחון האם הציפייה שלנו מתאימה ליכולת שלו והאם הילד מסוגל לבצע את הפעולה באופן עצמאי. חשוב שהוא יצליח וירגיש בעל ערך, ולכן אין לתסכל אותו בדרישה שאינו יכול לבצע.\nהסכם כתוב יכול להתאים לילדים מכתה א', אך ניתן גם בגן חובה לערוך הסכמים עם ילדים, כאשר ההסכם מלווה באיורים מתאימים המדגימים את הפעולות. חשוב מאוד להדגיש כי הגיל הוא פחות רלוונטי, אלא בשלותו של הילד היא שתקבע האם ניתן לערוך איתו הסכם. הוא צריך להיות מסוגל לקחת אחריות על התנהגותו ולשם כך יש לתרגל כבר בגיל צעיר ולהעביר לו מסר שלהתנהגות שלו יש תוצאה. למשל במידה ולא יסדר את הצעצועים לא יוכל להמשיך ולשחק בהם. כאשר הילד יודע מה תהיה התוצאה יש לו אפשרות לבחור את ההתנהגות. חזקו אותו במידה וההתנהגות נאותה והגיבו בהתאם במידה ולא. כך הוא יבין שהבחירה בהתנהגות היא שלו.\nשבו עם הילד לשיחה משותפת ובה תביעו את הרצון שלכם לערוך איתו הסכם. חשוב שתתארו מה קורה כיום וכמה לא נעים לכם שאתם נאלצים לבקש מספר פעמים, שאתם כועסים וגם הילדים מרגישים שאולי לא מתחשבים בהם. לתזמון השיחה יש חשיבות רבה. אם תערכו את השיחה בסמיכות לאירוע בו כעסתם על הילד שאינו משתף פעולה יתכן ולא תצליחו להגיע להסכמה משותפת מכיוון ששני הצדדים יהיו כעוסים.\nחשוב שהשיחה תערך בזמן רגוע וכך הילד יהיה פנוי להקשבה. הסכם יכול להכתב על כל נושא שיש עליו מחלוקת וכך שני הצדדים יכולים להגיע להבנה משותפת. אני למשל ערכתי הסכם עם בנותיי לגבי השימוש בנייד. בהסכם היה כתוב כללי גלישה בטוחה ושימוש ברשתות חברתיות. בנוסף, סיכמנו שאנחנו רשאים לקרוא הודעות או לעקוב אחר נתוני הגלישה, מתוך רצון להגן עליהן מסכנות הרשת ולא מתוך חטטנות. היה חשוב לנו לסכם זאת כדי להעביר מסר שאנחנו סומכים עליהן, ולכן הן יכולות לגלוש בחופשיות מתוך ידיעה מה מותר ואסור, אך מכיוון שהן עדיין צעירות חשוב שאנחנו נעקוב מדי פעם.\n-\n-\n-\nהעלו בפני הילד את הציפייה שלכם שהוא יבצע את הדרישה המסוימת, למשל לסדר את החדר בסוף כל יום, להכין שעורי בית ולארגן מערכת. הסבירו לילד מדוע חשוב לכם שזה יתבצע. הקשיבו לילד ואפשרו לו לחשוב מה יסייע לו לבצע, מתי נוח לו לבצע וקבעו יחד תוצאה ברורה כמו מה יקרה אם לא יבצע. אם הגדרתם זמנים לביצוע כבדו את החלטת הילד ואל תאיצו בו ללא הפסקה למלא את הדרישה. הביעו אמון בו, במסוגלות שלו ובאחריות שלו.\nלאחר שסיכמתם את כל הפרטים רצוי לכתוב אותם ולחתום יחד כאקט סמלי בלבד כמובן.\nהסכמים מחייבים את שני הצדדים וחשוב שהילד יראה שגם ההורה מחויב. חשוב שנראה לו שאנחנו מקיימים הבטחות ולכן כאשר אנחנו מבטיחים לקחת אותם למקום שרצו לבקר בו או לקנות להם מתנה שהבטחנו חשוב שנעמוד במילה שלנו. כדי שהילד ישים לב שזה חלק מקיום הבטחה חשוב שנאמר זאת, הזכירו להם שהבטחתם ואתם מקיימים וכך תיווצר מערכת הדדית של אמון.\nכדי שההסכם לא ישאר כתוב רק על הנייר ובפועל תחזרו למערכת התגובות האוטומטית הקודמת כדאי לקבוע לאחר כשבוע שיחה נוספת בה תבחנו האם הילד הצליח לעמוד בהסכם. במידה וכן חזקו אותו והראו לו כמה הוא אחראי ואתם גאים בו ובמידה ולא הצליח, כדאי לחשוב יחד מדוע לא הצליח וכיצד ניתן לסייע לו להצליח בשבוע הקרוב.\nדיון שכזה נותן לגיטימציה לקושי ומעודד מערכת של הקשבה ופתרון בעיות. הילד מרגיש שיש לו הורים שמקשיבים לו ולצרכים שלו ובעיקר מבינים את הקושי שלו.\nבינינו, בסופו של דבר פחות חשוב האם הילד הכין שעורים במולדת, חשוב יותר שהוא ילמד מהתהליך וידע שיש ערכים ועקרונות שחשוב לעמוד עליהם ולפעול על פיהם. בנוסף, הילד יבין כי בבסיס התהליך – ההורים שם בשבילו , מעודדים להצלחה ותומכים ברגעי קושי."}
{"article_id": "0,7340,L-4853006,00.html", "header_title": "מחקר: טיפול במים מסייע בהתפתחות פגים", "full_text": "לידתו של פג היא לא פעם אירוע מורכב עבור הורים, אז מה עושים אחרי שהתינוק בא לעולם ואיך משפרים את בריאותו? מחקר חדש מגלה כי פעילות מים המותאמת לתינוקות צעירים שנולדו פגים יכולה לחזק את תפקודי מערכת העצבים ולקדם את התפתחות המוח. המחקר נערך על ידי ד\"ר חגית פרידמן, מומחית בהתפתחות מערכת העצבים וחוקרת בבית הספר למדעי החברה והרוח במכללה האקדמית כנרת ובחוג לסיעוד באוניברסיטת חיפה.\nד\"ר פרידמן שערכה את המחקר בהתנדבות מלאה, מספרת: \"כשנולדה בתי הקטנה חיפשתי מסגרת לבילוי זמן איכותי איתה, ומצאתי חוג לשחיית תינוקות. במהלך השיעורים שמתי לב להשפעה של העבודה במים על התינוקות וההורים, ובעקבות זאת החלטתי ללמוד את הנושא במשך כשנתיים, ובסיומן הוסמכתי להדרכת פעילות במים לתינוקות. משם החל המחקר בשיתוף עם כמה מחלקות במקביל במרכז הרפואי שיבא תל השומר: הבריכה השיקומית, מחלקת נוירולוגיה ילדים והפגייה\".\nהמחקר נמשך שנתיים והשתתפו 46 תינוקות - 23 בקבוצת ניסוי ו-23 בקבוצת ביקורת. טכניקת העבודה התבססה על תרגילים מותאמים לתינוקות ופגים, על פי השלב ההתפתחותי של התינוק. הפגים צולמו בוידיאו לפני ובמהלך הטיפולים במים, עד גיל 56 שבועות הריון (כלומר, עד גיל ארבעה חודשים מלידה במועד). הערכה התפתחותית של התינוק נעשתה לפי מאפיינים של תנועות ספונטניות של התינוק וקריטריונים נוספים. גיל הפגים לביצוע ההתערבות הטיפולית במחקר נבחר, כך שינוצל רוב חלון הזמן שבו יש למוח של הפגים גמישות גבוהה מאוד עם מעגלים מוחיים זמניים שמבססים את התפתחות קליפת המוח.\n\"כשאנחנו מתייחסים לפגים אנחנו מדברים על חוסר בשלות של כל המערכות אצלם בגוף, במיוחד מערכת העצבים שנחשפת לעולם הרבה לפני שהיא בשלה, הרבה לפני שהיא מוכנה וצריכה להמשיך את הליך ההתפתחות בתנאים פחות טובים מאשר ברחם\", אומרת ד\"ר פרידמן. \"ואנחנו חשבנו וגם הראינו שבמחקר בעזרת ההתערבות במים אנחנו יכולים לתמוך ולשפר את התהליך ההתפתחותי של הפגים\".\nממצאי המחקר בכלים הנוירו התפתחותיים האלה העלו, כי פעילות מים יכולה לשפר התפתחות עצבית של תינוקות. כך למשל, כ-80%-90% מהפגים שקיבלו טיפול במים שיפרו את הציון הנוירו-התפתחותי שלהם בסיום תקופת ההתערבות במים, לעומת 20%-30% מהפגים שלא קיבלו טיפול במים. למשל, תינוק שאובחן עם סימנים מוקדמים של שיתוק מוחין, וסבל מנוקשות שרירים ומתח בגוף. במהלך הטיפולים במים הנוקשות של השרירים פחתה בצורה משמעותית והיה אפשר לקדם את התפתחות התינוק בעזרת תרגילים שונים במים כאשר הוא נהנה ולא סובל מכאבים.\nלתינוקת אחרת הייתה נטייה להעדיף צד אחד של שדה הראיה. הראש שלה היה מסובב ומוטה כל הזמן לאותו הכיוון. במהלך הפעילות במים אפשר היה בעדינות וללא התנגדות או כאב ותוך זמן קצר יחסית, לגרום לה לסובב את הראש גם לצד השני ולהפעיל את שני צידי הגוף באופן מאוזן יותר. תינוק אחר התעלם מהניסיונות של אימא שלו או של אחרים לתקשר איתו בתחילת תקופת הטיפולים במים, לקראת סוף התקופה הוא הגיב אל הסביבה.\n-\n-\n-\nממצאי המחקר הראו, כי פעילות מים המותאמת לתינוקות צעירים שבסיכון היא קודם כל התערבות בטוחה, שלא מגדילה סיכון לפגיעה בריאותית או לנזקים כלשהם כתוצאה מחשיפה למים בגיל מוקדם אצל תינוקות שנמצאים כבר ממילא בסיכון בריאותי. בנוסף, המחקר הראה כי פעילות מים מותאמת לתינוקות צעירים יכולה לשפר התפתחות עצבית של פגים.\n\"כאשר התינוק צף במים עם תמיכה, מערכות שמתפקדות לא בצורה אופטימלית מחוץ למים, משתחררות במרכאות, יכולות לתפקד טוב יותר\", מסבירה ד\"ר פרידמן. \"גם הנשימה, גם מערכת העצבים, ואז גם אם אנחנו עושים מעט מאוד יחסית, כטיפול ההשפעה של זה היא מאוד גדולה. גם בחלון הזמן ההתפתחותי וגם בגלל היכולות של המים.\n-\n\"אני לא בטוחה שזה מאיץ, אני לא בטוחה שזה מה שאנחנו רוצים, להאיץ. די לנו שניתן את התנאים האופטימלים לתינוק מבחינת נשימה, מבחינת תפקוד מערכת העצבים. ביחד עם עוד כמה תרגילים שחושפים אותו למצבים שבגלל הגיל הצעיר שלו הוא עוד לא יכול להתנסות בהם מבחינה תחושתית, מבחינה תנועתית וזה כבר יעשה את העבודה\".\n-\n\"אנחנו במחקר לקחנו לעצמנו רף צעיר ביותר של 36 שבועות הריון, שזה כבר השלב שבו הפסקות הנשימה הספונטניות שאופייניות לפגים, נעלמות, לכן הנחנו שזה שלב שבו כבר לא מסוכן להכניס את התינוק למים\".\n-\n\"עד שבוע 36, ואז כבר בפגייה הכנסנו אותם למים\".\n-\n\"ראינו בהתנהגות את ההשפעה והיו לנו כמה תחנות זמן לאורך המחקר שבהן בחנו את ההתפתחות, כדי שתהיינה תחנות זהות בזמן לכל הפגיםן\".\n-\n\"המחקר הזה כמובן לווה על ידי נוירולוג התפתחותי, על ידי רופאים ועל ידי אנשי מקצוע בתחום ההידרותרפיה. חשוב לעשות את זה בליווי, לעשות את התרגילים הנכונים, לעשות את המעקב הנכון, בוודאי\".\n-\n\"לחפש ולבקש את האפשרות לעבוד עם התינוק במים משלבים מוקדמים יותר\"."}
{"article_id": "0,7340,L-4708319,00.html", "header_title": "בין החבלים והעצים: יום הולדת מסע ביער", "full_text": ", הם החליטו לארגן פעילות חוויתית שילדי הגן לא ישכחו הרבה זמן. שני הילדים אוהבים טיולים בטבע ואוהבים לשחק ביחד בעיקר בחוץ ולכן היה ברור להם שזה יהיה הכיוון וללא מפעיל חיצוני - עם קצת יצרתיות ומחשבה התוצאה הייתה מעבר למצופה.\nמיכל קולנדר-קליינר, אמו של נמרוד, מספרת:\n\"אלעד שבן ונמרוד קליינר, חברים בני חמש מקיבוץ דביר\".\n\"יום הולדת מסע ביער. יש לנו מאחורי הקיבוץ יער ונפגשנו שם בנקודה מסויימת. סיפרנו לילדים שהכנו את יום ההולדת בבוקר אך הרוח העיפה הכל ועכשיו עלינו לחפש את כל הדברים כדי שנוכל לחגוג. הלכנו על השביל, תוך שאנחנו אומרים לילדים לחפש דברים שקשורים ליום הולדת. עברנו בתחנות שונות, ובכל תחנה היה עליהם להשיג משהו אחר.\n\"בתחנה הראשונה היו נרות בתוך מבוך חבלים, עליהם היה להיכנס למבוך ולהוציא נרות. בתחנה השנייה היו שקיות הפתעה שנתקעו על העץ. כל ילד עלה על נדנדה, ושאר הילדים הרימו את הנדנדה עד שהגיעו לשקית ההפתעה.\n,לאחר מכן היה על הילדים לבצע הליכת זיקית על מנת להשיג מרשמלו למדורה ולבסוף הם חיפשו את העוגה עם מפה שהחבאנו. לאחר שמצאו את העוגה הילדים אספו קרשים ועצים לעגלה וסחבו ביחד עד למקום המדורה. כאשר הם סיימו לאסוף הכל עשינו מדורה עם תפוחי אדמה ונקניקיות, וכמובן מרשמלו שהם מצאו\".\n\"הרבה זמן הילדים ביקשו לצאת למסע ביער. ימי ההולדת שלהם התקרבו ולכן חשבנו האמהות לשלב את הפעילות ואז עלה הרעיון של \"התפזרה לנו יום ההולדת\".\n\"כולם מאוד התלהבו מהרעיון יוצא הדופן. ההורים התלהבו מכך שנדרשה מינימום השקעה והילדים חוו מקסימום הנאה\".\n\"היינו צריכים להכין את התחנות. את הציוד לתחנות (חבלים, קרש) השגנו מכל מיני מקומות, חלק מתנועת הנוער בקיבוץ, חלק משכנים ומעט מאוד היינו צריכים לקנות, ובבוקר של יום ההולדת הגענו ההורים לבנות את התחנות\".\n\"קשה להגיד כיוון שתחומי העניין של הילדים משתנה כל הזמן. מה שבטוח, גם שנה הבאה ניקח משהו שהילדים אוהבים ונפתח אותו. שנה הבאה הם יהיו גם קצת יותר גדולים ואולי אפילו ירצו להשתתף בבניית ההפעלה\".\n\"למרות חששות רבות לא היו תקלות כלל. חששנו שאולי הבנות פחות יתלהבו וישתפו פעולה כיוון שזה יותר 'פעילות של בנים', אך גם הן נהנו מאוד. עוד חששנו שיהיה לילדים קשה להמתין בסבלנות לתורם בכל תחנה אך הם עודדו אחד את השני ונהנו גם לצפות\".\n\"לנו ההורים היה כיף שעלות יום ההולדת הייתה כמעט אפסית, עיקר ההוצאה הייתה על האוכל בסוף. כל הילדים חזרו בעננים ולא הפסיקו לדבר על זה שבוע, וזה היה שווה הכל\".\n\"600 שקלים\"\n\"גם למי שלא יצירתי או שלא מגיע מרקע של תנועת נוער, הכל ניתן למצוא באינטרנט ולבנות לבד. בנוסף העובדה שעשינו את זה לשני ילדים והיינו ארבעה הורים עזרה מאוד גם בתכנון וגם בביצוע\".\n."}
{"article_id": "0,7340,L-4724050,00.html", "header_title": "חודשיים הכנות ליום הולדת בלרינות", "full_text": ": כשציפי ראוזניץ חושבת על יום ההולדת של בתה, מפעיל או ג'ימבורי לא באים בכלל בחשבון. חודשיים לפני המועד היא כבר מתחילה לחשוב על רעיונות, והתוצאה בהתאם. הפעם היא החליטה לחגוג לבתה ליבי בת החמש יום הולדת בסגנון בלרינות.\nהחברות מהגן שהגיעו למסיבה קיבלו חצאית טוטו שראוזניץ עיצבה לבד, הן יצרו בלרינות מקלקרים, רקדנית מנוסה הגיעה בהפתעה, הופיעה ונתנה להן שיעור קצר, ובסוף כל אחת קיבלה \"תעודת בלרינה\". השולחן עם הכיבוד היה מעוצב בהתאם לקונספט.\nציפי ראוזניץ, האם היצירתית, מספרת:\n\"ליבי ראוזניץ, בת חמש מחיפה. ליבי אוהבת בלט, ציור, יצירה ובעלי חיים\".\n\"רעיון משותף של בתי ושלי, עלה באופן טבעי כי הילדה לומדת בלט, והבלט הוא בהחלט דבר משמעותי בחייה\".\n\"את ההכנות התחלנו כחודשיים לפני יום ההולדת. החל מעיצוב השולחן, דרך מציאת רעיון ליצירה, יצירת קשר עם נערה שרוקדת בלט ובניית החלק שלה באירוע. בימי ההולדת שאני עורכת מאוד חשוב לי המראה הכללי, אבל לא פחות - התוכן.\n\"חשוב לי לבנות אירוע שלם ומגובש מבחינת הנושא. כל מסיבת יום הולדת אני מתכננת לבד ומעבירה בהפעלה עצמית, מה שמוסיף לאווירה האינטימית. במקום להשקיע במפעיל או מפעילה, אני מעדיפה להשקיע ביצירה ובתוכן. גם יוצא מיוחד יותר וגם בסופו של דבר זול יותר\".\n\"החגיגה עברה חלק ובנעימים. לחלק של היצירה, שהיה מעט מורכב, גייסתי את בעלי, שתי חברות ואת הסבתא. הכול היה מתוזמן במדויק. הבנות היו מרותקות, עברו חוויה, וזה היה מורגש\".\n\"כל החלק של בניית הקונספט והחשיבה, אני מאוד אוהבת. החגיגה מתחילה חודשיים לפני וזה מאריך את הכיף. בתי מעורבת בכל התהליך (חוץ מזה שאת הבלרינה הבאתי בהפתעה) ובמקומות שאפשר אני משתפת אותה בהכנות בפועל. מבחינתי זהו ערך מוסף גדול מאוד. יש לה גם מעורבות בתוכנית וגם מעורבות בהכנות\".\n\"התגובות היו מדהימות. היו ילדות שאמרו שזה היה יום ההולדת הכי כייפי שהיו בו. אחת אפילו התחילה ללמוד בלט אחרי יום ההולדת\".\n\"לכו עם הדמיון ואל תפחדו לעשות לבד. במחשבה יצירתית ניתן לערוך ימי הולדת חווייתיים שייזכרו כמיוחדים ושונים\".\n\"שתי ההוצאות הכביכול גדולות שהיו ביום ההולדת היו על הכנת חצאיות הטוטו האישיות והבלרינה. כמובן שהן מזעריות לעומת הזמנת מפעיל/ה. כל ילדה יצאה עם חצאית משלה מתנה (לא היה לי מה לעשות עם 12 חצאיות), יצירה של בלרינה, צמיד בלרינה, תעודה, שקית הפתעה וחווייה אחרת. כל זה, כולל השולחן לא עלו יותר מ-1,300 שקלים\".\n\"יום ההולדת המתקרב ובא, עומד להיות בנושא ארנבים. המוח כבר קודח ברעיונות מדליקים. השנה מדובר בילדים בכיתה א'. נושא הארנבים יכול בקלות להתקבל כתינוקי/ילדותי. אנחנו עובדים על תוכנית היתולית של משחקי חברה אותם אמיר לנושא ארנבים ואשתדל להראות שגם נושא כזה (מאתגר) יכול להיות כייפי ומותאם לגיל הילדים\"."}
{"article_id": "0,7340,L-4733307,00.html", "header_title": "יום הולדת תחבורה: משחקיה חלומית מקרטונים בתוך הבית", "full_text": ", הם ביקרו בפארק השעשועים ליננהוף. בנם הסתובב במשך שעות באזור עם מסלול כבישים, תמרורים, רמזורים, תחנת דלק, מכבי אש, משטרה, ובזמן שהם המתינו עלה הרעיון לחגיגת יום הולדת הקרובה 4 שלו.\n\"בעלי הוא מהנדס מכונות ויש לו ידיים טובות והוא אוהב לבנות ולתכנן דברים, ולי יש הרבה רעיונות ואני גם אוהבת מאוד לצייר\", מספרת לימור. \"השילוב הזה מאפשר לנו ליצור הרבה דברים מגניבים ומיוחדים, לכן הרעיון התקבל באופן טבעי. בננו חובב רכבות, מטוסים ובכלל כלי תחבורה ולכן החלטנו להתרכז בדברים שהוא אוהב.\n\"הרעיון היה ליצור סוג של משחקיה בבית של כלי תחבורה, שהילדים פשוט יבואו, ישחקו ויפעילו את הדמיון. השתמשנו בסרט הדבקה צבעוני כדי ליצור מסלול לבימבות בבית ובמרפסת, סימנו כיכרות, הדבקנו חניות ומסילת רכבת.\nלאורך המסלול מיקמנו תמרורים ורמזור, מעבר חציה ומנהרה. את מעבר החציה הכנו מברזנט אפור שצבענו עליו פסים לבנים, את המנהרה אביב, בן זוגי, בנה מצינורות PVC ומבד. הוספנו עמדות משחק מסביבו: תחנת הדלק שאביב חתך והרכיב מקרטון ואני קישטתי. בחוץ על המרפסת מיקמנו עמדה לשטיפת בימבות שכללה שפריצרים עם מים וספוגים ותמרור שטיפת מכוניות שאני ציירתי על דיקט.\n\"בנוסף, הכנו עמדה של עבודות בכביש שכללה תמרור עבודות בכביש שציירתי על דיקט, טרקטורים, כלי עבודה וקוביות מעץ. חנות נוחות שהכנו מקרטון, בתוך החנות העמדתי שולחן עבודה קטן עם שני כיסאות קטנים, על השולחן שמתי קופה רושמת, כסף ומטבעות משחק, פנקס וטושים.\n\"במחזור הקרטונים שליד הסופר מצאתי מדפים מקרטון והעמדתי אותם בחנות, עליהם שמתי קופסאות עם ירקות ומצרכים מפלסטיק. לכיבוד שמתי חטיפים בשקיות צ'יפס קטנות וירקות חתוכים בכוסות חד פעמיות והנחתי על המדפים בחנות.\n\"במרפסת העמדנו קטר ענק מקרטון שאביב ייצר עם שני קרונות מקופסאות שמצאנו במחזור הקרטונים, קרון פחם וקרון מתנות. לידו ערימה של פחמים שגזרתי משאריות ספוג וצבעתי בצבע ספריי שחור, בקדמת הקטר שמנו ארובה והצמדנו אליה בלונים לבנים, כמו ענני קיטור. לקראת המסיבה ביקשנו מהילדים להביא בימבות ואספנו גם כמה בימבות ספייר מאצלנו או מהשכנים לילדים שאולי ישכחו להביא\".\n\"הילדים וגם ההורים נגנבו לגמרי. הילדים עלו על הבימבות והתחילו לחצות את הבית והמרפסת לאורך המסלול, והבית התמלא בקולות של התלהבות ושמחה, הם חצו את המנהרה והסתובבו בכיכרות. הם שיחקו בחנות, ובכל פעם ילד אחר היה המוכר והאחרים קנו. הם מילאו דלק כמעט בכל פעם שעברו ליד תחנת הדלק, שטפו את הבימבות, ממש הבריקו אותן, ושיחקו בעמדת התיקונים בכביש, הערימו פחם לתוך הקטר ונכנסו ושיחקו בתוכו.\n\"הם שיחקו, נהנו ולא מיצו, לאחר שעה ועשרים בערך הבנתי שלא נספיק כל מה שרצינו ואז קראתי להם לשולחן היצירה. קודם כל, הבאתי לשולחן את המטוסים הקטנים עם טושים ומדבקות, הם מאוד אהבו את המטוסים, מזל שהכנתי יותר כי היו ילדים שרצו לקשט יותר ממטוס אחד, ואז הוצאתי את לוחות הקרטון עם הגירים והם שיחקו במטוסים והמשיכו לצייר את שדה התעופה. כשהוצאתי את קרון ההפתעות ההתרגשות הייתה גדולה והיה להם כיף לבחור מתנה בהפתעה ולצאת עם משהו קטן הביתה\".\n\"מלא! אבל נהנינו מכל רגע. במהלך התכנון הרעיונות עלו מהר מאוד אבל אז היינו צריכים לייצר כמעט הכול מכלום: ממה לייצר את המסלול, איך ליצור מעבר חציה, איך לייצר פחם, איך לייצר מנהרה. ולאחר שמצאנו את הפתרונות היינו צריכים לממש אותם; להשיג סרט הדבקה מתאים למסלול, לייצר ולצבוע את תחנת הדלק/החנות/הקטר, לייצר את המנהרה, מעבר החציה, התמרורים לעמדות, מטוסים ומסלול תעופה ליצירה וקרון ההפתעות. את רוב הדברים ייצרנו אנחנו או שמצאנו במיחזור ולכן נדרשה השקעה רבה\".\n\"תחומי העניין של הילדים שלי הם מאוד דינמיים ומשתנים, נחשוב על זה כשנתקרב למועד יום ההולדת הבא\".\n\"במהלך החגיגה לא היו קשיים בכלל, הזמן פשוט טס, היה כיף גדול גם לנו ובעיקר לילדים, לא נדרשנו להפעיל, לא לטפל בילדים שבוכים או ילדים שרבים, הכול זרם בצורה נפלאה. מה שכן, הלילה שלפני החגיגה היה גשום מאוד ולא היה ברור אם ירד גשם במהלך החגיגה או לא, היינו צריכים למצוא פתרון ולתכנן איך למקם את העמדות ואת המסלול במצב של גשם ללא יכולת להשתמש בגינה שהייתה רטובה ולאור מגבלת המקום\".\n\"תהליך היצירה ומציאת הפתרונות, השמחה של הבן שלי שמרגיש מחובר ואהוב, ובמהלך המסיבה לראות שאחרי כל ההשקעה זה פשוט עובד הרבה מעבר למצופה\".\n\"ליהנות מתהליך היצירה ולהיות מחוברים לילד ולרצונות שלו\"."}
{"article_id": "0,7340,L-4849963,00.html", "header_title": "האמא שמעצבת בגדים לבובות של בנותיה", "full_text": "התאומות בנות ה-6 של לוריאן חסן יודעות שכל בגד שהן ירצו להלביש לבובות שלהן, הן יכולות לבקש מאמא והיא תעצב להן. היא תופרת וסורגת בהנאה גדולה בגדים לבובות בהתאם לעונות השנה, ואקססוריז כמו תיקים וכובעים.\nחסן, תושבת עכו, מעצבת גרפית במקצועה שעוסקת מזה שמונה שנים בעיצוב אלבומי חתונות, אך האהבה לעיצוב בגדים הייתה מאז ומעולם. היא התחילה לתפור בגדים לבובות כשהייתה ילדה.\n\"אני זוכרת שהייתה ברבי אחת יפה שמאוד אהבתי, אבל לא היו בחנויות בגדים לברביות כמו היום, והבובה שלי הייתה צריכה בגדים גם לקיץ, לחורף, תכשיטים ותיקים\", היא מספרת. \"אמא שלי עבדה אז כתופרת במפעל שתפרו כל מיני בגדים והייתה מביאה לי משם שאריות בדים. תפרתי המון בגדים, אבל אני זוכרת במיוחד את המעיל שתפרתי מבד שאמא שלי הביאה. הוא יצא כל כך אמיתי. תפרתי גם תיקים, נעליים ושמלות, אפילו מעיל פרווה, שלקח לי שעות, כי היה קשה להכניס את המחט\".\n-\n-\n-\nהתשוקה לעיצוב בגדים לבובות נמשכת עד היום, בגיל 34 כשהיא אמא ל-3 ילדים, והיא מגלה שבאחת הפעמים שקנתה לבנות של בובות גדולות, קנתה גם לעצמה כדי לשחק יחד איתן. \"הבנות שלי מאוד מתלהבות מזה\", היא מספרת. \"הן מאמינות שאני יכולה לתפור הכל. אין להן דרישות מיוחדות אבל הן אוהבות כל בגד שמקבלות ממני לבובות. אני יכולה להתייעץ איתן, להראות להן כמה תמונות או לשתף ברעיונות לבגדים חדשים והן בוחרות, ולפעמים אני זורמת עם הדמיון שלי ומפתיעה אותן\".\n\"אני משתדלת כל סוף שבוע לפנות לזה זמן. זה עושה לי טוב, זה מרגיע וגם משמח את הילדות. אך לצערי זה לא תמיד יוצא. לפעמים בערב אני אוהבת לתפור או לסרוג, במיוחד בחורף, עם כוס תה ומוזיקה טובה. לתפור או לסרוג בגד חדש לוקח לי מחצי שעה עד שעה וחצי, תלוי במורכבות הבגד\".\n\"אני מעלה תמונות לפייסבוק שלי והתגובות טובות מאוד. העלתי לקבוצת אמהות תמונה של פיג'מה שתפרתי לבובה מסדין ישן של בתי, וקיבלתי המון תגובות ולייקים, אפילו הרגשתי קצת נבוכה אבל ללא ספק זה מאוד נעים ומחמם את הלב.\n\"בטח שחשבתי. זה מקצוע מקסים לדעתי. חשבתי שאפשר לתפור בגדים תואמים לילדה ולבובה. אני כבר מתכננת לתפור פיג'מה פליז לבנות שלי ולבובות שלהן. אבל בשנה האחרונה מצאתי את היעוד שלי כמעצבת משחקי התפתחות לילדים וגם לילדים עם צרכים מיוחדים ואני רוצה להתמקד בזה. עיצוב הבגדים כרגע נשאר בגדר תחביב\".\n\"קודם כל לא לחשוב 'זה קשה ומסובך'. אם אני בתור ילדה הצלחתי - גם אתם תצליחו. כדאי להתחיל מכל מיני בדים נחמדים. אפשר להשתמש בבגדים של ילדים שכבר קטנים. יש גם גזרות שונות שאפשר להוריד באינטרנט ולהשתמש בהן. ויש גם המון הדרכות מצולמות ביוטיוב גם של תפירה וגם של סריגה, מהכי קל עד הבגדים המורכבים יותר. אל תפחדו לשלב כל מיני טכניקות: תפירה, סריגה, הדבקה, חרוזים, פייטים וכו'. והכי חשוב - לדמיין את התגובה של הילדה שתקבל את הבגד החדש. זו מוטיבציה הכי טובה!\"."}
{"article_id": "0,7340,L-4852138,00.html", "header_title": "המתנות הכי הזויות שנשים קיבלו אחרי לידה", "full_text": "\"לא קיבלנו מתנות מיותרות, אלא פשוט מתנות מוזרות\", אומרת עינת זרגרי, אמא לבת 6 ובת 3.5. \"למשל, סט של ארבע קערות קרמיות (בשביל מה? רמז שנזמין לארח?), רצועה לכלב – זה בכלל לא היה ברור. מישהו טרח והביא במתנה פאזל של 1,000 חלקים. כנראה יש לאותו אדם הבנה די ייחודית לגבי מה עושים בחופשת לידה. כל המתנות האלה נשלחו לפח מיד כשיצאנו מבית החולים בדרך הביתה\".\n\"עכשיו, במבט לאחור, אני מבינה שהמתנה הכי רצויה עבורי הייתה יכולה להיות מלווה אחרי הלידה, מישהי שתדע לחזק אותי ולהדריך אותי, במיוחד שחוויתי לאחר מכן גם מצב של דיכאון אחרי הלידה\".\n\"לא הבנתי איך אפשר להביא במתנה לתינוקת שרק נולדה שמלות מפוליאסטר עם גומי במותניים\", אומרת נ', אמא לבן 6 ובת 2, שהעדיפה להישאר בעילום שם. \"בנוסף, קיבלתי המון צעצועים שעושים רעש ומאירים באורות שלדעתי היו מיותרים\".\n\"גם ערכת הטבעה מיוחדת של כף רגל וכף יד של התינוק הייתה מיותרת לחלוטין\", היא אומרת, \"וקיבלנו אותה במתנה גם לבני הבכור וגם לבתי הקטנה. כשהגדול נולד הוא נשאר בבית החולים שבוע וחצי שאת חלקו בילה באינקובטור בטיפול נמרץ. כשכבר הגענו הביתה, הכל היה כל כך אינטנסיבי ועד שנזכרנו בערכה הידיים והרגליים שלו כבר לא היו כל כך קטנות וכבר לא נכנסו במסגרת. עם הבת היתה לנו נחיתה רכה יותר, אבל היא היתה תינוקת פעילה והקואורדינציה שלי לא הייתה מדוייקת מספיק, כך שבמקום כף רגל יצא לנו תבליט בצורת גוש חסר צורה. אולי הייתי צריכה לנסות את זה כשהיא ישנה\".\n\"הדרכת הנקה, עזרה בבית, שמירה על הילדים כדי לישון, דולה פוסט פארטום שתעזור להסתגלות להיות חלקה יותר\".\n\"המתנה הכי לא שימושית קניתי אני בעצמי - סט בגדים לברית\", אומרת יעל ענבר, אמא לבן 13, בת 11 ובן 6. \"עוד כשהייתי בהריון עם הבן הראשון שלי, נכנסתי לסניף של רשת מוצרים לתינוקות והמוכרת התחילה לדחוף לי דברים מיותרים לחלוטין. לכל דבר התנגדתי, פרט לחליפה הזאת, מכנסיים וחולצה בצבע לבן, מבד דמוי קטיפה. אכן הלבשתי את הסט הזה לברית לבן שלי, ומיד אחרי זה החליפה נתרמה\".\n\"מתנה שנתתי לאחותי - דולה לאחר לידה. אחותי מאד התלהבה ואהבה ואף הוסיפה לה אחרי זה כמה מפגשים על חשבונה\".\n\"המתנה הכי מיותרת שקיבלתי ללידה הייתה דובון-מלאך ענק ולבן מפרווה סינטטית עם כנפיים ולב מסאטן אדום – מכוער, תופס המון מקום וצובר אבק\", מספרת דבי מן, אמא לבת 8. \"את המתנה הביאה מישהי מהעבודה של אמא שלי. למען האמת, זו הייתה המתנה היחידה שנראתה לי מיותרת. שאר המתנות היו שוות בטירוף: מנקה, אוכל חם, כסף או תלושים, סט דיסקים לתינוקות, ספר תמונות מבד, מנשאים, סל קל - דברים שימושיים. רק הדובון הזה היה תקוע לי. בסופו של דבר דחפתי אותו לאחד המדפים במסדרון ואז כשמישהו חיפש שם משהו, הדובון נצמד לנורה ונשרף. ככה יכולתי להיפטר ממנו יש לפח\".\n\"ילדתי בניתוח קיסרי ולכן בימים הראשונים היה לי די קשה לזוז. אני חושבת שהמתנות הכי שוות שהייתי שמחה לקבל היו אוכל מוכן שצריך רק לחמם וכמובן עוזרת בית. בהמשך הייתי שמחה לקבל גם ערסל (בסוף רכשתי אחד, חבל שלא מוקדם יותר), זה היה חוסך לי המון שעות של נענוע על הידיים\".\nמירית נעים, אמא לבת 5 ובת 7 חודשים, לא מבינה למה תינוקות צריכים חולצות עם קפוצ'ון. \"לא נוח לשכב על זה כשהם על הגב וכשהם שוכבים על הבטן זה יכול לכסות להם את הפנים ולהפריע לנשימה\", היא מסבירה. \"בעיני זה פריט לבוש הכי לא לביש לתינוקות, במיוחד לאלה שעוד לא יושבים. כמו כן, למה להביא נעליים לתינוק שרק נולד? הרי ברור שהוא לא ישתמש בזה\".\nאז בפעם הבאה שאתם רוצים לתת מתנה שאף אחד עוד לא הביא לפניכם, כדאי שתחשבו טוב אם יהיה מה לעשות איתה בתקופה המסויימת הזאת של החיים."}
{"article_id": "0,7340,L-4853555,00.html", "header_title": "נתונים קשים על נוער בישראל: שליש סובלים מדיכאון", "full_text": "\"היו תקופות שחתכתי את עצמי שלוש פעמים בשבוע, וכל פעם הייתי עושה שלושה חתכים\", היא ממשיכה לספר. \"היו גם תקופות שלא חתכתי חודשים ארוכים. כשאני חותכת, אני לא מרגישה כלום. אני רק חדורת מטרה. אין אף אחד שמציק לי. תמיד הייתה לי נטייה אובדנית, ואני יודעת שזה גם לא יעבור\".\nבמחקר חדש, שיפורסם בקרוב, ביקשו החוקרים לאפיין את המתבגרים בישראל - כיצד השימוש באינטרנט משפיע על דפוסי השינה שלהם, וכיצד דפוסי השינה משפיעים על מצבם הנפשי. \"אנחנו יודעים שלקשיי שינה יש השלכות מאוד חמורות והם עלולים להוביל לדיכאון ופעמים רבות גם למחשבות אובדניות\", אומר ד\"ר סמי חמדאן, עורך המחקר ומומחה לדיכאון ומניעת התאבדויות מהמכללה האקדמית תל־אביב יפו.\n\"דיברנו עם 618 מתבגרים יהודים, ערבים, עולים מאתיופיה ומברית־המועצות לשעבר, מכיתה ז' עד י\"א. בדקנו מה שכיחות ההתמכרות לאינטרנט, שכיחות קשיי השינה, הפציעה העצמית, הדיכאון, החרדה והמחשבות האובדניות. כשאנחנו מדברים על פציעה עצמית, אנחנו מתכוונים לפציעה ללא כוונה אובדנית\".\n-\n-\n-\nהמחקר העלה ש־30 אחוז מבני הנוער מגדירים עצמם כמכורים לאינטרנט, כשההתמכרות מתייחסת לפגיעה בתפקוד היומי כתוצאה משימוש ברשת, בין אם מדובר במחשב, טלפון חכם או טאבלט. הפגיעה מתבטאת בהזנחת שיעורי בית ומשימות לימודיות, העדפת בילוי באינטרנט על פני בילוי עם חברים ומשפחה, ותחושת שעמום או חוסר משמעות ללא אינטרנט.\n42 אחוז מבני הנוער דיווחו על הפרעות שינה, 15 אחוז שאינם מסוגלים להחזיק מעמד מבלי להירדם במהלך השיעורים לפחות שלושה ימים בשבוע, ויותר מ־24 אחוז נרדמים בשיעורים בתדירות של יום בשבוע. 58 אחוז דיווחו על תחושת עייפות כבר משעות הבוקר.\n\"כשבדקנו סימפטומים של דיכאון, מצאנו ממצא מדאיג\", אומר ד\"ר חמדאן. \"שיעור בני הנוער שדיווחו על דיכאון היה פי שניים משיעור המדווחים על דיכאון באוכלוסייה הכללית. אם באוכלוסייה הכללית אנחנו מדברים על 10 אחוז מהאנשים שסובלים מדיכאון, 28.4 אחוז מבני הנוער דיווחו על סימפטומים של דיכאון בעוצמה בינונית וחמורה מאוד\".\n\"מבחינה סטטיסטית הוכחנו שתלמידים שמשתמשים יתר על המידה באינטרנט, מפתחים קשיי שינה. אלה תלמידים שלוקח להם בין שעה לשעה וחצי להירדם. השינה שלהם לא רציפה והם מתעוררים עייפים מאוד. תלמידים עם קשיי שינה דיווחו יותר על מחשבות אובדניות מאשר תלמידים ללא קשיים. מבחינה מחקרית, חשוב לסייג, לא ביצענו מחקר סיבתי, אלא מתאמי\".\nד\"ר חמדאן בדק את נושא הפציעה העצמית ללא כוונות אובדניות, וגילה שאחד מכל שלושה נשאלים סובל מדיכאון ופוצע את עצמו. \"פציעה עצמית יכולה להתבטא בחיתוך, בהחדרת חפצים חדים מתחת לציפורניים והעור, בצעירים שחובטים את הראש בקיר ואת הידיים והרגליים בחפצים חדים עד זוב דם\", הוא אומר. \"אנחנו יודעים שפציעה עצמית מפחיתה לחץ, אבל מצד שני, הסכנה היא שהפציעה יכולה להחמיר מאוד. בחלק מהמחקרים, אנשים שפוצעים את עצמם יחשבו בהמשך על התאבדות\".\nהמחקר העלה שמתבגרים ערבים הם הקבוצה שסובלת מדיכאון במידה הגבוהה ביותר. אחריהם העולים מברית־המועצות לשעבר, העולים מאתיופיה, ולבסוף בני הנוער היהודים. ערבים ועולים מברית־המועצות לשעבר ומאתיופיה גם פוצעים את עצמם באחוז גבוה יותר מאשר יהודים ישראלים. \"ייתכן שקבוצות מיעוט תרבותי ואתני סובלות יותר ממצוקות נפשיות\", אומר חמדאן. \"אוכלוסיית העולים מאתיופיה ורוסיה הם הקבוצה שיש בה את שיעור ההתאבדות הכי גבוה יחסית למספרם באוכלוסייה\".\nבמחקר נמצא שהעולים מברית־המועצות לשעבר מדווחים על יותר קשיי שינה בהשוואה לשאר הקבוצות. \"מחנכים והורים צריכים להיות מודעים לסכנה של המדיה החברתית מעבר לסכנות הידועות - התמכרות לרשת וקשיי שינה\", אומר ד\"ר חמדאן. \"חשוב שהילדים שלנו יישנו בצורה שקטה, ללא רעשים מסביב, ואינטרנט הוא אחד הרעשים הכי גדולים. עלינו להפחית את השימוש בו, להגביר את המודעות לסכנות בחסכי שינה ואת המודעות לסכנות הפציעה העצמית ללא כוונה אובדנית\".\nבשבת צוין היום הבינלאומי למניעת התאבדויות. \"בעולם מתאבדים מדי שנה מיליון איש\", אומר ד\"ר יוסי לוי־בלז, ראש המחלקה למדעי ההתנהגות וראש המרכז לחקר האובדנות והכאב הנפשי במרכז האקדמי רופין וחבר הנהלת עמותת \"בשביל החיים\". \"מתוך כלל המתאבדים בעולם, 150 אלף הם צעירים עד גיל 25. בישראל מתאבדים מדי שנה כ־500 בני אדם. 100 מתוכם הם צעירים עד גיל 25, וכ־40 אחוז בני נוער. התאבדות בקרב הנוער היא סיבת המוות השנייה בשכיחותה אחרי תאונות דרכים\".\n\"גיל הנעורים הוא גיל עם הרבה מאוד מורכבות. זו תקופה שבה מגבשים זהות. לכולנו יש משברים, אבל אצל נערים לא מעטים נדמה שהמשבר הוא סוף העולם\".\n\"על ידי שינוי לרעה בדפוסים שלהם. אם נערה חברותית הפכה למבודדת, אם הלימודים היו חשובים לנער ופתאום הוא מבריז כל הזמן, אמירות מילוליות, גם לא מפורשות, כמו 'אין לי כבר כוח לחיים האלה', ו'נמאס לי לחיות', ופרידה מאנשים כמו 'אולי לא נתראה יותר'. גם מחוות אהבה קיצוניות יכולות להעיד על סכנה אובדנית.\n\"לפעמים אין אפשרות לזהות וזה באמת רעם ביום בהיר. חשוב לנו להעלות את המודעות לכך בקרב בני הנוער. בני נוער צריכים לדעת לקרוא את סימני המצוקה ולהבין שהם חייבים לספר לגורם טיפולי או למבוגר. המוטו שלנו הוא 'מי שחבר - מספר'\"."}
{"article_id": "0,7340,L-4836173,00.html", "header_title": "חשוב או מיותר? שולחן כתיבה בחדר ילדים", "full_text": "שנת הלימודים החדשה מתקרבת בצעדי ענק, והורים רבים מתלבטים האם כחלק מההיערכות לכיתה א' או כשקונים חדר ילדים חדש יש צורך גם לקנות שולחן כתיבה. החשש בדרך כלל הוא שהשולחן יהפוך בסופו של דבר לרהיט חסר שימוש שצובר אבק והילד יכין שיעורים בשולחן במטבח. בדקנו עם כמה מומחיות מתחומים שונים מהי הבחירה הנכונה והאם יש טעם בכלל להתעקש על שולחן בחדר ילדים.\n\"יש בעיה עם שולחן כתיבה של ילדים\", טוענת רותי כימיה, מרפאה בעיסוק התפתחות הילד בבית חולים מאיר. \"שולחן ילדים הוא בדיוק בגובה של שולחן פינת האוכל, כ-70 ס\"מ. לכן, ילדים שעולים לכיתה א' יושבים בשולחן שאינו מותאם להם. השולחן מגיע מעל בית החזה ולפיכך, הישיבה לא יציבה\".\nכימיה מסבירה, כי \"ישיבה לא נכונה תגרום לילדים לנסות לייצב את עצמם דרך הסביבה בצורות שונות: יכינו שיעורים בעמידה, יישבו עם חצי טוסיק מורם, יקרבו את הראש וישענו על השולחן. הם מתעייפים, משתמשים בשרירים הלא נכונים, מזיזים את הראש כדי לראות מה כתבו, הכתיבה לא מאורגנת, והם מתקשים לשמור על רווחים. אני פוגשת בילדים שנמנעים מכתיבה, כי החוויה לא נוחה ומעייפת\".\nאיילת קלר, מנהלת שירות פיזיותרפיה בבית חולים שניידר, פיזיותרפיסטית נוירו-התפתחותית, דווקא טוענת כי שולחן כתיבה בחדר ילדים הוא שולחן עם מבנה נכון: \"ישיבה נכונה בשולחן אישי עוזרת לריכוז ולנוחות, מאפשרת ישיבה ממושכת סביב שולחן, משפיעה על הביצועים ומאפשרת לנוע בקלות עם העיפרון על הדף. כאשר הילד יושב בצורה לא סימטרית הוא מנסה לפצות, מטה את הראש, יש התכווצות של שרירי הצוואר והשכמות. זה אמנם לא יגרום לעקמת אבל תחושת אי נוחות: כאבי ראש בגלל מאמץ, כאבי מפרקים, שרירים, קושי בתיאום עין-יד ועוד\".\nבנוסף, קלר מסבירה שישנה חשיבות רבה לקואורדינציה: \"אם השולחן לא מסודר הילד יצטרך לקום, להתכופף לתיק, להטות את הגוף ואת הראש. זה מסורבל ולכן יהיה פחות ממוקד מטרה וישפיע על איכות הביצועים בהכנת שיעורי הבית. ככל שסביבת העבודה תהיה מאורגנת וטובה יותר, הסבירות שהילד ייהנה מהמשימה ולא ירגיש אי נוחות, תהיה גבוהה יותר. אני מאמינה כי גוף ונפש לא מופרדים, ולכן חשוב להקפיד לא רק על בחירת שולחן, אלא בסידור וארגון סביבת הלמידה\".\nקלר: \"תושיבו את הילד, תראו כי השולחן נמצא בגובה החזה ומפרקי הרגלים ב-90 מעלות. חשוב לספק תמיכה לרגלים, על מנת שלא יהיו באוויר, אז הגב יהיה זקוף, ישר וסימטרי. שימו לב כי הכתף אינה מורמת, היד שאוחזת בעיפרון מונחת היטב, הידיים צריכות להיות חופשיות אך יציבות כדי שיוכלו לספק את המוטוריקה העדינה. אם יש מגירות בשולחן או צמודות אליו, יש לוודא כי אינן מפריעות. מומלץ לבחור בשולחנות נקיים, בלי הדפסים וללא פינות חדות. לכיסא יש חשיבות רבה בשיפור תנאי הלמידה: בחרו כיסא עם ריפוד, שניתן להטות, רצוי עם ידיות, רצוי לא כיסא גלגלים משום שאז היציבה לא תהיה מספיק טובה\".\nכדי לפתור את בעיית הגובה ממליצה כימיה \"להשתמש במגביהים שונים לכיסאות, כרית הגבהה יציבה או כיסאות שהם חצי בר. על מנת לספק תמיכה לרגליים, כדאי לקנות דרגש (שרפרף) או לבחור כיסא עם תמיכה מובנית לרגליים. אם יש מחשב על השולחן, בדקו כי גובה העיניים במרכז המסך וכי אינו מסונוור מהתאורה שמשתקפת על המסך. אפשר בהתחלה להכין שיעורים על שולחן קטן בחדר, אותו שולחן ששימש את הילדים לציור כשהיו קטנים\".\n-\n-\n-\n\"הכנת שיעורי בית חשובה לא רק בהיבט הפזיולוגי, אלא גם כחלק מהצבת הגבולות בבית\", מסבירה שרון צונץ, פסיכולוגית חינוכית מומחית. \"השולחן הינו מקום פרטי להתפתחות וללמידה. דרך שיעורי הבית ותרגול החומר, ההורה יכול להתרשם מהילד ולראות מהם התכנים המועברים בכיתה. הכנה של שיעורי בית והקניית הרגלים נבנית החל מכיתה א', כשהילדים צעירים ותשמש אותם בעתיד כבוגרים בכל תחומי החיים\".\nלדברי צונץ, \"ילד שמכין שיעורים במרכז הבית חשוף לגירויים, לרעשיים ומפריע לשגרה של הבית. לכן הכנת שיעורים בחדר הילדים, בפינה שקטה ומאורגנת, הינה דרך נוספת שלנו כהורים לשרטט גבולות המאפשרים סדר יום, מפחיתים חרדה, גירויים סביבתיים, מאפשרים מסגרת, זמן ושקט להתרכז במשימת הכנת השיעורים\".\n\"מה רע להיות לבד? הילד מצליח לארגן מחשבות ולהיות יצרתי. אנחנו מחנכים לסדר, לעצמאות ושגרה. יש המון יתרונות בזה שהוא מכין שיעורים לבד. בהתחלה הוא עלול לפרש זאת כעונש, אבל אם נתמיד, ההרגל ישתרש ושולחן הכתיבה יהפוך לידידותי . אם נהיה עקביים - נרוויח. אם נוותר- נפספס הקניית הרגליים חשובים. נצלו את החופש הגדול להפוך את סביבת הלמידה לידידותית, את שולחן הלימודים למזמין יותר. תארגנו ביחד את השולחן, אפשרו לילד לצייר עליו, לתרגל חוברות עבודה, פעולות שהן לא רק הכנת שיעורים\".\nבניגוד לצונץ, אפרת גת, מורה בבית ספר יסודי מצפה גולן, מתנגדת לשולחן כתיבה בחדר. בכיתה שלה לומדים 34 תלמידים ובמהלך השיעורים השנה, הילדים הכינו שיעורים בצורות שונות: \"היו ילדים שישבו על שטיח בחוץ, אחרים בשולחן גדול, על הרצפה, חלקם אפילו בעמידה. כולם הגיעו לתוצאות והישגים, כל אחד חיפש את שיטת הלמידה שתתאים לו ולא תגרום לתסכול\", היא מסבירה.\n\"לא, ההפך. התפוקה הייתה טובה יותר, היה להם נוח, למדו לנטרל את הרעשים מסביב. הגישה של ישיבה סביב שולחן מותאם היא פאסה. מה שמתאים להורה אחד לא בהכרח מתאים לאחר ומה שמתאים לילד אחד, לא מתאים לשני. אין חוקיות ברורה, כמו כל דבר בחינוך. גם בבית הפרטי שלנו, הטלוויזיה דולקת באופן קבוע והמחשב ממוקם בפינה צדדית בסלון. הבנות שלי יכולות להכין שיעורים עם אוזניות על כדור פיזיו. כל ילדה מכינה שיעורים במקום אחר, היכן שנוח לה ומתאים לה\".\n\"לא. תגידו לילד שאתם פה בשבילו, תכוונו את הילד ואל תלמדו אותו. כשהבנות שלי מכינות שיעורים, אני שם אבל לא צמודה אליהן, למרות שאני מורה. מעבר לכיתה א' הוא אחד השינויים הגדולים שחווה הילד. אל תרוצו בתחילת השנה לקנות שולחן, תאפשרו לילד זמן לראות איך מתמודד עם השינוי והיכן הכי נוח לו להכין שיעורים\".\nכפי שאפשר להבין, אין תשובה חד משמעית לשאלה האם לקנות שולחן כתיבה לחדר הילדים. אתם צריכים להחליט לאיזו גישה אתם מתחברים ומה מתאים לילדכם ולדרך החינוך שלכם."}
{"article_id": "0,7340,L-4850495,00.html", "header_title": "כשישראלים פוגשים הריונית", "full_text": ": אמא, סליחה שנולדתי בסוף אוגוסט, באייטיז, בתקופת טרום מזגנים, בשיא החוצפה גם נולדתי בשבוע 41. היום אני מבינה שהקארמה אכן לא שוכחת. אני בחודש תשיעי, תחילת ספטמבר, חם לי ואם יורשה לי להזכיר - באייטיז עוד לא סבלנו מהתחממות גלובאלית, אז יש מצב שחם לי אפילו יותר. בעיקרון אומרים שנשים בהריון הן זוהרות, לדעתי זה בגלל שאנחנו מזיעות בשפם. לאחרונה, אם המזגן כבוי לשתיים וחצי דקות ויותר אני מתחילה להזיע גם בגבות.\nאומרים שהריון נמשך שמונה חודשים ועוד נצח. מבין כל קלישאות ההריון זאת כנראה הנכונה ביותר. חודש תשיעי הוא נצח. אני מפיקה אנרגיית חום שמספיקה לתפעול תחנת כוח בינונית וחוץ מזה מחכה. הכל כבר נבדק, הכל כבר נרכש, הכל כבר סודר, נשאר לי רק לשבת על הספה, לנשנש משהו ותוך כדי לתהות אם הכאבים שאני מרגישה עכשיו הם צירים או שזה שוב איזו תופעה לא מוסברת של הריון.\n-\n-\n-\n- אחד המשפטים הראשונים שנשים אומרות לי, ואם אני מספרת שאני דווקא שואפת לנסות למשוך כמה שאפשר בלי זריקת הפלא אני מקבלת מבט שיפוטי או צחוק מרחם. \"אין לך מושג כמה זה כואב\", ולא שאני מזלזלת בכאב, זה באמת נשמע לי כמו חתיכת כאבי תופת להוציא מהגוף שלך גוף נוסף, אבל בואו לא נתמקד בפרטים הגרפים, תנו לי לגלות בעצמי כמה זה כואב עד שאני אתחנן לראות מרדים.\n- סיפורי האימה מחדר הלידה הם ז'אנר המתקדמים של הסעיף הראשון, אלה שלא רק מזהירות אלא גם מביאות קבלות בדמות סיפורי זוועה ותיאורים גרפיים. אז רגע לפני שאני קובעת תור לקיסרי אלקטיבי מהפאניקה, שחררו אותי, או לפחות תנו לי יד ותעזרו לי לקום מהספה.  משם אני כבר אתגלגל בעצמי.\n- זה משפט שדווקא אופייני לגברים, שתמיד יגידו אותו בצחוק ולעולם לא תדעי אם הם מתכוונים אליו ברצינות. \"זהו, אין חיים, לא תשנו יותר לעולם, אין חברים, לא יהיה לכם כסף יותר בחיים, נגמרו המשחקים, תיהנו כל עוד אפשר לפני\". לפני שמה? שאנחנו הולכים לרצות עונש מאסר עולם באלקטרז?\n- מכירים את אלה שבאים לבקר בבית ואז עוברים על כל מפגעי הבטיחות של הבית, ומזכירים לכם שאמנם עומדת להיוולד לכם תינוקת בקרוב, אבל הבקבוקי בירה שזרוקים במפרסת כנראה ישלחו אותה למיון? ואגב, לא, אני לא חושבת שהכלב שלנו יתקוף אותה.\n'\" - היום כל הורות מלווה באג'נדה, באיזה תיאוריה פסיכולוגית מתוחכמת שמוכיחה אינספור פסיכוזות ושלל הפרעות לכל מי שלא גידל את הילדים שלו לפיה. וככל שהיא יותר קשה לביצוע ההשפעות שלה יותר חיוביות. להניק עד מוות, להרדים באוהל טיפי, לשאת אותה במנשא יפני ארוג לפחות 18 שעות ביממה, לא להיפרד ממנה לעולם, לא לחסן/כן לחסן. לכל אחד יש דעה מוצקה על האופן שבו תגדלי את התינוקת שלך. אני אגב, בחרתי את האג'נדה שלי להורות. קוראים לה להקשיב ללב, והלב שלי אומר - שבא לי ארטיק עכשיו."}
{"article_id": "0,7340,L-4853603,00.html", "header_title": "אל תזלזלו באינטליגנציה של האימהות", "full_text": "לשר הבריאות ליצמן שבו הביע חשש לירידה בפופולריות של הנקה על רקע הקמפיין לתחליף חלב חדש בשוק. טענת הרופאים, כאילו פרסומות וקמפיינים מסחריים הופכים את ההאכלה בתמ\"ל לזוהרת יותר, כאילו הפרסומת היא זאת שתגרום לנשים \"להרים ידיים\" ולוותר על הנקה, היא מקוממת.\nהיתרונות העצומים שבהנקה לא זרים לאף אחת. כולנו יודעות שהנקה היא הדבר הטוב ביותר עבור התינוק שלנו, למעשה, אפילו במכתב עצמו כתבו הרופאים ש-90% מהנשים רוצות להניק את ילדיהן בעת הלידה אך מרביתן יאלצו או יבחרו להפסיק להניק במהלך החודשים הראשונים.\nהסיבות להפסקת ההנקה מתחילות הרבה לפני הפרסומות, החל מהיעדר הדרכה זמינה לכל כיס מחוץ לבתי החולים, הנחיות שגויות שמקבלות אימהות בטיפת חלב, התייחסות פוגענית לנשים מניקות בציבור וחופשת הלידה הקצרה.\nכל אלה הופכות אותנו לקהל שבוי של תחליפי החלב שקונה תחליפי חלב במחירים מופקעים ללא שום הצדקה, גם נשים שמניקות עד גילאים מאוחרים יצרכו בשלב כזה או אחר גם תחליף חלב.\nלטעון כאילו ההוזלה הצפויה בשוק תחליפי החלב תעודד בחירה בתמ\"ל היא זלזול באינטליגנציה של מיליוני אימהות בארץ ופגיעה בכיס של מליוני הורים צעירים.\nרוצים לעודד הנקה? עודדו אותה דרך מתן הדרכות הנקה, לא רק בבתי החולים, דרך עידוד הנקה בציבור בלי שיפוט ובלי דחיקת נשים לחדרי חדרים, האריכו את חופשת הלידה והכי חשוב - תנו לנשים להחליט על גופן ועל אורח חייהן, ותהיו בטוחים ששום פרסומת או קמפיין מנחים אותנו לדעת מה הכי חשוב וטוב לתינוק שלנו."}
{"article_id": "0,7340,L-4853138,00.html", "header_title": "מה עושים עם כאבי צירים? העצות של המיילדות", "full_text": "במשך תקופת ההריון אנחנו עוברות בדיקות אולטרסאונד, סוכרת, מעקב טיפת חלב, רופא נשים, מדברות אל העובר שלנו, אוכלות שוקולדים כדי שירקוד בבטן (בשביל העובר, כן? לא בשבילנו), ואז מגיע רגע האמת, רגע הלידה, חוויה שיכולה להיות שלילית או חיובית, כזו שנזכור תמיד. כיצד, אם בכלל, ניתן להתכונן לקראת הרגע החשוב, להקל על הצירים ולהכין את הגוף והנפש לקראת הלידה? שוחחנו עם מיילדות מבתי חולים שונים כדי לשמוע את העצות הטובות ביותר שלהן וגם על סיפורי לידה בלתי נשכחים.\n\"נסו לנטרל סיפורי לידה נוראים שקרו לאחרות, כדי לא להעצים את הפחד\", אומרת אורנה פלד, אחות אחראית חדר לידה, בית חולים לנשים, בילינסון. \"בנוסף, לפני הלידה חשוב להקפיד על פעילות גופנית. צריך לזכור כי לידה היא כמו פעילות גופנית ממושכת: אנחנו לוחצות, מפעילות את האגן ואת שרירי הבטן. נדרש הרבה מאמץ כדי להוציא את היילוד\".\nפלד מסבירה: \"אם לא נכין את הגוף היטב, מבחינת השרירים, הגוף יהיה חלש במהלך הלידה. לנשים שמתורגלות לעשות כושר, מומלץ להמשיך לעשות זאת. אלו שפחות, מומלץ לעשות פילאטיס, יוגה, שחייה, הליכה עם בן הזוג, והנה, הרווחנו גם זמן זוגי. פעילות גופנית אף עוזרת לשיפור מצב הרוח. בנוסף, חשוב להקפיד על תזונה נכונה. לאישה שאוכלת טוב, רמות הברזל שלה תקינות ויש לה יותר כוח ללדת\".\n-\n-\n-\n\"ידע מחזק את הביטחון, לכן חשוב ללמוד על תהליך הלידה - מה עוברת האישה ומה קורה לעובר. התייעצו עם אנשי מקצוע, תבינו לקראת מה אתן הולכות, תראו שהבנתן נכון, כדי שבמהלך הלידה המושגים יהיו ברורים\", אומרת אורה סופרין, מיילדת, בית חולים אסף הרופא.\nבנוסף, מדגישה סופרין את חשיבותו של בן הזוג במהלך הלידה. \"אישה לא צריכה הרבה. היא מתכנסת בעצמה, עם הכאב. בן הזוג יכול לעזור בליטוף, החזקת יד ועיסוי. הוכח מדעית כי מגע מקנה תחושת ביטחון, מעלה את רמת האוקסיטוצין ואנדרופין שיש בגוף, מספק תמיכה נפשית ורגשית במהלך הלידה\".\n\"מים מפחיתים 70 אחוז מהכאב, הם נעימים ומפעילים אנרגיה, שכן האישה עומדת במקלחת ונמצאת בתנועה. בנוסף, ישנו מכשיר טנס אשר מקל במהלך ציר. הוא מבוסס על גלים חשמליים, עושה ויברציות על הגב. הוא לא נמצא בבית חולים אך אפשר להשאיל אותו מיד שרה למשל\".\nגומר בן משה, אחות אחראית בחדר לידה בבית החולים רמב\"ם אומרת שגז צחוק יכול להקל על כאבי צירים. \"הוא אינו פולשני, גורם לתחושת סחרור, הרפייה ולא משפיע על התינוק. הייתה יולדת שהיא והמשפחה בכו מצחוק לאורך הדרך עד שהתינוק יצא\".\n\"אני מאמינה כי יש קשר בין התזונה שלנו לאופי הלידה. חשוב להקפיד על תזונה בריאה ומגוונת, לזכור שאנחנו לא אוכלות בשביל שניים, ולא צריך לאכול בכמויות כפולות. התזונה משפיעה על איכות העור ועל הרקמות שלנו.\n\"אני מאמינה בקשר בין גוף ונפש. חשוב ליולדת להתכונן לקראת הלידה, לבוא עם אג'נדה ותוכנית לידה, להבין מה תפקיד הצירים, לנסות לשבור את הקשר בין חרדה ופחד לבין הציר הבא. בלידה ישנם משתנים רבים שחוברים יחדיו ועל חלק נכבד ליולדת אין שליטה, לכן עליה לגלות גמישות במהלך הלידה ולכן גם התקשורת עם המיילדת חשובה\".\n\"לפני כמה שנים הגיעה יולדת בלידה שלישית עם פתיחה של 4 ס\"מ. הבעל הוקפץ לעבודה לפגישה קריטית. הייתי בטוחה שיפספס את הלידה. האישה הייתה רגועה, הסתדרה וטיפלה בעצמה. חלפו כמה שעות, הבעל הגיע וכל מהלך הלידה התהפך ובן רגע היא ילדה.\n\"האישה פשוט חיכתה לו, הקפיאה הכל עד שיחזור. זה היה ברור שהיא חייבת את הבעל, הוא תומך, הוא האחד שלה, הוא הביטחון, היא מתחשבת בו והוא בה\".\n\"מוכנות ללידה היא לגמרי בראש\", אומרת נטע טפליץ, מיילדת בבית חולים לניאדו. \"אנחנו מכירות את עצמנו הכי טוב שיש, ולכן כדי להקל על הכאב כל אישה צריכה להתחבר לעצמה ולפלא בתוכה, לעשות כל מה שיחזק את האמונה הפנימית והדרך שלה להקל על הכאב. לזכור כי כל בחירה היא לגיטימית, כל עוד היא מתאימה ליולדת\".\nטפליץ ממליצה: \"כשאת מגיעה לחדר לידה, היי קשובה למיילדת, סמכי עליה, על המקצועיות שלה. בעיקר, חשוב לעשות תיאום ציפיות. שתפי אותה בתוכנית הלידה, ברצונות האמיתיים שלך, האם יש דברים שאת חוששת מהם, האם קרו דברים בלידות קודמות שהיית רוצה לשנות, טראומות קודמות. נכון, לא קל להיפתח בן רגע, אך שיתוף פחדים וחסמים יעזרו למיילדת להבין אותך, למצוא דרכים לעזור לך ללדת בצורה הטובה ביותר, לעזור לך ליצור חווית לידה נעימה ולהקל על הכאב\".\n\"באחת הלידות הגיע זוג מקסים, צעיר מאוד. האישה בחרה ללדת בלידה טבעית בלי אפידורל. מבחינה דתית אסור היה לבעל להיות נוכח במהלך הלידה ולכן כדי לתמוך באשתו הוא עמד מחוץ לחדר הלידה ובמשך חמש שעות שר לה בקולו היפה שירים של שולי רנד ואביתר בנאי. זה היה מאוד מרגש\".\n\"הגישה שלי כמיילדת היא שעל האישה להתמקד בצדדים החיוביים, ולא משנה באיזו דרך תבחר ללדת\" מסבירה שרה נתנזון, מיילדת בבית חולים מעייני הישועה. \"אם נתמקד בדבר ספציפי: כן או לא הספקנו לקחת אפידורל, היו או לא היו קרעים, האם הצלחנו להניק מיד לאחר הלידה, אנו עלולות להיות מאוד מתוסכלות. אני מאמינה שלידה זו אומנות וגם אם לא זכית ללידת החלומות, החוויה יכולה להיות חיובית כי בסוף את אישה מדהימה שילדת. בזמן הלידה קשה להפעיל חשיבה חיובית, ולכן מראש צריך להתכונן לכך שלידה היא דבר דינאמי ולהגיע מוכנה עם גישה חיובית, שלא משנה מה יקרה, התוצאה היא החשובה\".\n\"הייתה לי יולדת בלידה מספר 12, כל הלידות הקודמות היו רגילות אבל הפעם, לא הייתה התקדמות גם אחרי פתיחה מלאה. רגע לפני שהיא נכנסה לקיסרי ביקשתי מהרופא חמש דקות אחרונות. האישה, שהבינה שהיא תקועה, החליטה שהיא משנה את המצב, היא הצליחה לעמוד, למרות האפידורל והמכשור הרפואי שהייתה מחוברת אליו ואחרי ארבע דקות ילדה. בסוף היא זכרה שהיא מלכה ולא את הקשיים שעברה עד שהתינוק יצא\".\n\"קצת קשה להתכונן לקראת כאב בצירים\", מסבירה ורדה מרגלית, אחות אחראית, חדר לידה שיבא. \"המזל שנשים שוכחות את הכאב. אישה צריכה להכיר את עצמה ואת הסיבולת שלה לכאב. אם סף הכאב נמוך, יכול להיות שיהיה לה קשה להתמודד עם צירים. אני מאמינה כי יולדת שמאמינה בכוח והיכולת ללדת, תצליח לעשות זאת לא משככים. מומלץ לכבות טלפונים, להודיע למלווה כי יעדכן את המשפחה בבוא הזמן, להתייעץ בכל דבר עם הצוות ובעיקר לא לגרום ללחץ סביב היולדת ולעזור לשמור על אווירה רגועה בחדר הלידה\"."}
{"article_id": "0,7340,L-4854793,00.html", "header_title": "לידה שלישית - מה ששכחו לספר", "full_text": "במבט לאחור, הלידה הראשונה היא הקשה מכולן. אין לך מושג לקראת מה את הולכת, חוץ מפירורי רמזים שנקרים בדרכך וסיפורים מיתולוגיים על סבתא מסעודה שילדה עשרה ילדים תוך כדי הכנת קובה במיה. על כל מיחוש קטן שדומה למה שתיארו לך כ\"ציר\" את רצה לבית היולדות, נושמת ונושפת כמו שלימדו אותך בקורס הכנה ללידה, נבדקת, נשלחת הביתה ויולדת כחודש לאחר מכן.\nוזה לא מסתיים בהלם חווית הלידה, שמתגלה כמשהו מורכב לא פחות מהכנת קובה במיה, זה גם ההלם בקו\"ם הזה שכל מי שהופך להיות הורה לראשונה בחייו נמצא בו. אני זוכרת את בעלי ואותי מסתובבים פעורי פה במחלקה, לוקחים כל עצה שניתנת כתורה מסיני, ומתייחסים לכל עובד בית חולים כמו אלוהים.\nבמשך השבוע הראשון הכנו טבלה, כתבנו על כל פעולה של התינוקת בדקדקנות והדפסנו אותה בעשרה עותקים, כדי שכל מי שפוגש אותה יידע בדיוק כמה קקי היא עשתה היום, כולל צבע ומרקם. תחת הכותרת \"כלכלה\" התבקשנו לכתוב מתי וכמה התינוקת אכלה. אפילו על ההגדרה התמוהה הזו לא הרמנו גבה כי אישה מוסמכת בבגד לבן עם תג שם מנוילן אמרה לנו. אני אשכרה זוכרת את עצמי קמה באמצע הלילה להניק אותה, מעירה את בעלי בהיסטריה וצועקת \"איפה התינוקת? אני חייבת לה כסף!\".\n-\n-\n-\nההלם בקו\"ם הוא גם תחושה רגעית וחולפת, כשבדיוק כמו בצבא, כשאת מגלה שהמפקדת שלך שמתזזת לך ת׳תחת התגייסה רק שבועיים לפנייך. זמן קצר מאוד לתוך ההורות את מרגישה כבר פזמ\"ניקית רצינית וחשה את עצמך מינימום הלוחשת לתינוקות. עם הזמן את הופכת אמא מקצועית, מסורה, אחראית ובעלת ראייה מרחבית שיכולה להכניס עגלה בגודל ג׳יפ לתא מטען של כל מכונית.\nמה שכן, אחרי לידה ראשונה, ילדים בני שנתיים נראים לך ענקיים וילדים מעל גיל 5 נראים לך כמו חייזרים מפלצתיים שמבקשים להפיץ מחלות בקרב תינוקות חמודים כמו שלך. אחרי לידה שלישית את מניקה תינוקת בזמן ששני חייזרים מפלצתיים תלויים לך על הצוואר ורבים ביניהם. הכל בגדול כבר קטן עליך. את מארחת מסיבות פיג'מות כמה שעות אחרי לידה, יכולת ההכלה שלך גבוהה יותר ואת מצליחה לא לחרוק שיניים גם בפעם החמישית שאבא שלך מבקש שנקרא לילדה על שם סבתא מסעודה.\nואיך הייתה הלידה? כולם סיפרו לי על לידה שלישית כלידה מהירה וכמעט לא מורגשת. אחת אמרה \"תרוצי לבית החולים עם הציר הראשון כדי שלא תלדי באוטו\", השנייה סיפרה - \"ילדתי וכבר באותו ערב הלכתי לשיעור פילאטיס\".\nהלידה שלי הייתה כמו נסיעה ארוכה לאיזה נחל שסיפרו שהוא גן עדן עם מפלים, עצי פרי וזמן למדיטציה, כשבפועל מצאת את עצמך נוסעת על כביש 6 בפקק מטורף, כשהילדים צורחים מאחורה.\nכן, בניגוד למה שהבטיחו לי על לידה שלישית, הייתה לי לידה ארוכה, מאתגרת ומתישה. אבל עכשיו, חודש אחרי, כשאני מסתכלת על הבת שלי מחייכת אלי את חיוכיה הראשונים וכל תא בגוף שלי מתרגש ומאוהב, כל זיכרון עמום של כאב נשטף ממני, ואני מוצאת את עצמי אומרת: \"יו איך בא לי עוד פעם!\"."}
{"article_id": "0,7340,L-4836369,00.html", "header_title": "הפאשניסטים הכי צעירים בישראל", "full_text": ", מספרת מאיה בן שלוש, אמא של הילי, בת 6. \"היא הייתה מסתובבת עם הנעלים שלי או של אחותה הגדולה ועונדת תכשיטים שלי. אחותה האמצעית דווקא שונה ממנה מאוד, היא קצת 'טום בוי', ובהתחלה היא צחקה על הילי ועל כל התשוקה שלה לבגדים ואביזרים, אבל בסופו של דבר דווקא הילי הצליחה 'לרכך' אותה קצת. זה לא שהיא התחילה ללכת עם שמלות, אבל משהו שם ביניהן הגיע למכנה משותף\".\nמתברר שחוש מיוחד לאופנה זה משהו שכנראה נולדים איתו, ומצאנו כמה ילדים דעתניים שבהחלט עונים על ההגדרה - \"פאשניסטים\" שזכו בהורים שמאפשרים ללבוש כמעט כל דבר.\n\"דווקא לא הרבה. היא קמה עם ידיעה ברורה מה היא תלבש ואיך תקשט את עצמה. שמלה סגולה או שמלה לבנה, תכשיט כזה או תכשיט כזה. אני חושבת שהיא מתכננת את זה מהערב. לפעמים, כמובן, היא קמה ואין לה רעיון, אז אני מציעה לה כל מיני שילובים, אבל היא תמיד תתקן אותי, אם אני מציעה לה חצאית עם חולצה מסויימת, היא תבקש ממני לתת לה חולצה אחרת, ושם הבחירה כבר תהיה מאוד מדויקת\".\n\"כן, אין אצלה דבר כזה 'נעליים גדולות מדי'\". לפני שנתיים חברה שלי הביאה לה נעליים מדליקות ממש במתנה, אבל מה לעשות - הן גדולות מאוד. כבר שנתיים הילי מודדת אותן כמעט כל בוקר, מתאכזבת לראות שהן עדיין גדולות ומניחה אותן במקום. כבר חשבתי לגרום לה לשכוח מהנעליים האלה, לקנות לה נעליים דומות במידה שלה, אבל זה לא עזר. לפני כמה ימים היא שוב מדדה אותן והחליטה שהן 'גדולות רק קצת'. שום שכנוע שלי לא עזר. היא הלכה איתן לגן והסתובבה איתן כל היום, מלאת פאסון. יש לה עוד כמה זוגות נעליים שנשארו מאחותה הגדולה, גם הן עדיין 'חופשיות' לה מדי על הרגל, אבל זה לא מפריע לה\".\n\"לפעמים היא מתלבשת די מזעזע בעיני, פריטים לא תואמים, גדולים עליה מדי, אבל אני אף פעם לא מעירה לה בצורה נחרצת. פשוט מציעה לה לחשוב ולבדוק במראה ואם זה עדיין נראה לה כשילוב טוב, אני מרשה לה ללכת עם זה. כמובן, מבחינת האביזרים היא יודעת שכשנכנסים לגן, הכול נכנס למגירה, כדי לא להפריע לשחק\".\n\"כן, אבל אני חושבת שמה שהיא מחפשת זה לבלוט. לדעתי זו המטרה שלה: להיות בולטת בקרב הילדים ובכך למשוך לעצמה תשומת לב\".\n\"אני בטוחה שזה יבוא לידי ביטוי בצמידים ושרשראות ובטח בנעליים\".\n-\n-\n-\nנועה צוק אוהבת לבחור את הבגדים שלה לבד. היא אמנם רק בת 4.5 אבל יודעת בדיוק איך היא רוצה להיראות כל בוקר, מה ללבוש ואיזה אקססוריז לשלב. \"החלטתי שאני בוחרת את המלחמות שלי\", אומרת אמה, יונית צוק. \"כל עניין הבגדים והאביזרים זה משהו שאני מאפשרת לנועה (וגם לתמר, אחותה הגדולה, בת ה-7) להחליט לבד מה ללבוש. ארון הבגדים הוא בגובה שלהן. יש להן מתלה עם כל הבגדים והגלימות (שנועה מאוד אוהבת) והן בוחרות משם. מבחינת האביזרים, יש להן בחדר אמבטיה קופסה מלאה בסיכות, גומיות ואביזרים לשיער, מה שמאפשר להן די לבחור חופשי\".\n\"נדיר מאוד, כי לתמר זה פחות אכפת ולנועה זה יותר חשוב. דווקא להיפך, תמר עוזרת לנועה, למשל, לסחוב את הגלימה בדרך לגן\".\n\"הגננות מאוד מחמיאות ומפרגנות. ההסכם ביני לבין נועה שברגע שנכנסים לגן, צריך לשים את הגלימה בצד, כי זה מפריע לה לשחק עם הילדים ולהסתובב בתוך הגן. הגננות גם יודעות שאני לא עושה עניין אם בגד כלשהו התלכלך ומתייחסת לזה בקלילות רבה. יש מכונת כביסה ואבקת כביסה, זו לא בעיה.\n\"למזלי הרב זו רק חולצה, אז אני מניחה שהיא בטח תבחר ללכת עם חצאית טול מתנפנפת או איזה משהו מדליק על הראש\".\n\"אני לא חושבת שיהיה לה אכפת. אני יודעת שכל ההתעסקות הזאת בבגדים מפתחת לה ביטחון עצמי. היא חיה בעולם משלה, ועדיין מאמינה שהיא פיה שהגיעה לכאן כדי לעשות קסמים. בגלל זה הגלימות ולפעמים אפילו שרביט הקסם. אבל כמובן הכי חשוב זה הביטחון העצמי\".\n\"שאלתי אותה עכשיו והיא הודיעה שהיא רוצה להיות רקדנית וזמרת. אבל לפעמים היא גם רוצה להיות טבחית. אף פעם לא שמעתי ממנה דיבורים על להיות סטייליסטית או לעסוק באופנה. מבחינתה זו לא אופנה. זו צורת לבוש ביום-יום\".\nלא רק בנות מתעניינות בעניני אופנה ויודעות בדיוק איך הן רוצות להיראות. אדי קדמי (5.5) בוחר את הבגדים שלו בעצמו והוא מאוד אוהב עניבות ושלייקס (בתמונה הוא מצולם עם העניבה של סבא שלו). הוריו מעצבים, לכן כנראה ירש מהם את הרגישות לאסתטיקה. \"הוא מאושר להוסיף אקססוריז כאלה מיוחדים לארון הבגדים שלו\", אומרת אמו נועה. \"אני מעדיפה לשחרר, כדי לתת לו את החופש המלא. לפעמים כשאני לובשת משהו הוא מביע את דעתו ואומר לי אם בעיניו זה מתאים או פחות מתאים. הוא מסוגל להחמיא על הבגדים ובסך הכל הוא ילד מאוד מפרגן\".\n\"באופן כללי כל הבגדים שלו די מותאמים אחד לשני, כי יש לו סטייל מאוד ברור. כשהוא קם בבוקר, יש לו בראש את התכנון המדויק של מה הוא יילבש. לפעמים הוא ממציא שילובים מאוד מגניבים. למשל, יש לו ז'קט עם בטנה בצבע חרדל בצווארון. הוא שילב אותו עם חולצת הוואי קצרה בצבע חרדל ובעיני זה יצא מגניב מאוד, אפילו לא רגיל לעין שלי\".\n\"הוא רוצה להיות די.ג'יי. באופן כללי, חוץ מלהתלבש מיוחד, הוא אוהב מוזיקה אלקטרונית. הרבה פעמים הוא רוקד בבית לצלילי מוזיקה שהוא בוחר וגם מתלבש בהתאם למה שהוא מאזין לו. באופן כללי, אדי די מוכר לחברים שלי בפייסבוק ובדרך כלל כשאנחנו בחוץ, מזהים קודם כל אותו ואז מחפשים אותי\".\nמכל ההחלטות, הערכים וההתנהלויות השונות שחשוב להורים שיתרחשו בבית - בחירת בגד, היא אחד הנושאים שכדאי לאפשר בהם חופש\", אומרת דליה אילת, מנחת הורים בכירה מכון אדלר. \"זה מאפשר חופש בכמה תחומים: חופש בחירה, חופש ביטוי, חופש ליצירתיות והחופש של כל ילד להיות הוא עצמו\".\nאילת מוסיפה: \"אנחנו רוצים לגדל ילדים עצמאיים ושילמדו לקחת אחריות על ההחלטות שלהם. בחירת הלבוש היא הזדמנות מצוינת לשחרר תחום זה להחלטה שלהם. לאפשר בחירהבהחלטה על הלבוש זה גם להעביר מסר: אנחנו סומכים עליך, יש לך יכולת להחליט, לבחור וליישם. כך גם ילמדו לסמוך על עצמם, מה שמעלה את תחושת הערך העצמי\".\n\"אם רוצים להשפיע על הבחירה, כדאי להוסיף להתנהלות בבית שיתוף, התייעצות ועידוד. כלומר, להתייעץ עם הילדים על בחירת בגד עבורנו: 'מה דעתך, מה מתאים יותר - הצעיף הסגול או התכלת?'. חשוב תמיד גם לשתף על עצמנו: 'קניתי את הנעלים האלו, חשבתי שיתאימו לי להרבה בגדים, מה דעתך?'. וכמובן תמיד לעודד ולפרגן: הסתכלו על הבחירה, תמיד יש משהו מעודד לומר, לא רק ביקורת. העדיפו את העידוד\"."}
{"article_id": "0,7340,L-4855109,00.html", "header_title": "\"שנאתי את עצמי אחרי הלידה\"", "full_text": "\"חוויתי את הלידה כסוג של טראומה. תפקדתי בחופשת לידה, אבל הרגש נותר קפוא. הגוף המשיך, כי היה צריך לשרוד, אבל לא חוויתי שום אמוציות\", כך מספרת ימית צייגר אורבין, בת 41, אמא לבן 5.5 ובת 4.5.\nאמנם היום כבר אנשים מודעים לדיכאון אחרי לידה אבל עדיין נשים לא מדברות על זה מספיק, רובן לא מטפלות בבעיה בזמן אמת, מתקשות ליהנות מחווית ההורות ובטוחות שהן היחידות עם התחושות הקשות האלה. אז ניסינו להבין משלוש נשים שעברו דיכאון אחרי לידה והסכימו לדבר באומץ רב על התקופה הקשה, כדי לעזור לנשים אחרות.\n\"הבנתי שהייתי בדיכאון אחרי לידה רק אחרי שנתיים, כשעשיתי העשרה טיפולית בנושא\", אומרת צייגר אורבין. \"חיכיתי לילד הזה תשע שנים חצי. מאוד שמרתי על ההריון כי עברתי כבר שתי הפלות בדרך. הלידה עצמה ארכה שלושה ימים. בסופו של דבר ברגע שילדתי, פשוט ספק התעלפתי, ספק נרדמתי. כשהתעוררתי הבן שלי כבר לא היה לידי, לקחו אותו לתינוקיה. לא היה ביני לבינו חיבור, אבל דאגתי לו ועשיתי כל מה שצריך מבחינה תפקודית. האשמתי את עצמי המון ולא הבנתי מדוע אני לא נקשרת אליו. חזרתי מבית חולים והתחושות האלה המשיכו להתעצם. המשכתי להתרחק ממנו ולאורך כל אותו זמן תפקדתי כמו רובוט\".\n\"אחרי שלושה חודשים של התנהלות כזאת מסרתי אותו למטפלת, חזרתי לעשות ספורט, לעסוק קצת בעצמי, ואז גיליתי שאני שוב בהריון. נכנסתי לסטרס, הוצאתי את הילד מהמטפלת, שוב התחלתי לפחד שיקרה משהו להריון החדש. עליתי מעל 20 קילו, וחוץ מההריון שהיה צריך לדאוג לו, היה לי תינוק קטן, שזקוק לי. הקושי הרגשי המשיך להתעצם, גם בגלל השינויים ההורמונליים.\n\"תוך שנתיים היו לי שני ילדים וגם הבן הבכור אובחן כילד עם צרכים מיוחדים. זה לקח אותי למקום מאד נמוך. עברנו לגור בעיר אחרת כדי לאפשר טיפולים מיוחדים לילד שלי. אחרי שהבת הקטנה נולדה, הייתי מחלקת את זמני בין שני התינוקות והטיפולים בבני. הייתי לבד, לא ביקשתי עזרה מאף אחד. היום בדיעבד אני מתחרטת על זה וכל מי ששואלת אותי אני אומרת ישר - תבקשו עזרה. גם אם צריך לשלם עליה, את חייבת עזרה אחרי הלידה, כדי לא ליפול למלכודת הזו של הדיכאון.\n\"בהמשך מצבי החמיר עוד יותר. הפסקתי לאכול, להחליף בגדים (המשכתי ללכת עם אותם בגדים מההריון הראשון במשך שנתיים), לא צחצחתי שיניים, שתיתי את כוס הקפה הראשונה כשבעלי היה חוזר מעבודה. כל כך שנאתי את עצמי ולא הסתכלתי במראה. יום אחד כבר פשוט החלטתי לגמור עם החיים ותכננתי הכל לפרטי פרטים ואז עצרתי ואמרתי - אני לא עושה את זה. אני אפעל למען נשים אחרות. זה מה שעזר לי לצאת מהמצב.\n\"כתבתי פוסט ארוך בפייסבוק, בו פשוט שפכתי את כל מה שעבר עלי. זה הקל מאוד. בהמשך הייתי פוגשת נשים אחרות בטיפת חלב או בקופת חולים, מדברת איתן, מספרת את הסיפור שלי ושומעת את הסיפור שלהן. לאט לאט נשים התחילו להכיר שאם הן רוצות לדבר, יש מישהו ברחובות שאפשר לדבר איתה. עשיתי מפגשים שבועיים אצלי בסלון - לפעמים הגיעו נשים, לפעמים אף אחת לא הגיעה, אני המשכתי עם זה כי ידעתי שמה שזה שאני עוזרת לנשים אחרות, עוזר לי בעצמי. הרגשתי שאני מדברת את עצמי החוצה ומתרפאת\".\n\"לא הלכתי לרופא, אבל בתור אשת טיפול בעצמי (אז הייתי יועצת זוגית ומטפלת בתחום הטראומה ו-NLP), ידעתי שמשהו לא טוב עובר עלי ובסופו של דבר הצלחתי לרפא את עצמי בעזרת הכלים שרכשתי. השאלה הייתה האם אני בכלל רוצה לעזור לעצמי. הבנתי שאני לא רוצה לעזור לעצמי ועד שזה לא השתנה גם הטיפול לא זז לשום מקום. נשים צריכת לפנות לקבל עזרה - בין אם זה טיפול פסיכולוגי, טיפול אלטרנטיבי או ערב נשים. עצם זה ששמים את הבעיה על השולחן, זה כבר עוזר\".\n-\n-\n-\n\"הלילה הראשון אחרי הלידה היה סבבה לגמרי\", אומרת אנה אברהמי, בת 35, אמא לבת שנתיים וכרגע בהריון נוסף. \"סתיו ישנה איתי בביות מלא ונשארה צמודה אלי כל הזמן. בלילה השני התחיל הסיוט - היא כל הזמן בכתה, בלי הפסקה. חזרנו מבית חולים לבית של חמותי (הבית שלנו לא היה מוכן). למרות שכל המשפחה הייתה מסביבי, בכיתי בערך ארבעה ימים בלי הפסקה, פשוט לא הבנתי מה עובר עלי. הילדה כל הזמן בכתה, היא פשוט לא הפסיקה. כולם אמרו שזה בסדר, כל הילדים בוכים ואין מה לעשות, אבל אני הרגשתי שמשהו לא בסדר. הרגשתי שהרסתי את החיים של הילדה, של בעלי (על עצמי כבר לא דיברתי), שלא הייתי צריכה לעשות את זה ולהביא ילדים לעולם\".\n\"חזרתי לעשן, אבל זה לא עזר כמובן. התחלתי להפוך אתרים וקבוצות תמיכה לאמהות ובסופו של דבר, כשסתיו הייתה בת חודש ושבוע הצלחתי לשכנע את הרופאים לערוך לה בדיקות ואז גילו אצלה רפלוקס. כשנתנו לה את התרופה והיא נרדמה לראשונה בכוחות עצמה, יצאתי החוצה ובכיתי כמו שלא בכיתי אף פעם לעולם. למרות האבחנה הקלה על מצבה של התינוקת, אני נשארתי במצב מאוד קשה – רבתי עם בעלי, רבתי עם אמא שלי, רבתי עם כולם מסביב כי עדיין המשכתי לדאוג לילדה\".\n\"כשסתיו הייתה בת שלושה חודשים הלכתי לסדנה לאמהות ושם הסבירו שתינוקות לא חייבים לבכות. שוב בכיתי כי הרגשתי שלא נהגתי איתה נכון עד עכשיו. אחרי זמן קצר חזרתי לטיפול פסיכולוגי (לפני ההריון הייתי מטופלת הרבה שנים). הפסיכולוגית לא הציעה לי לנסות טיפול תרופתי ובסופו של דבר המצב שלי השתפר סופית כשסתיו הייתה בת תשעה חודשים. שיפרתי את היחסים שלי עם בעלי, הילדה התחילה להרגיש יותר טוב ואני הלכתי ללמוד ליווי אחרי לידה ויעוץ שינה. המוטיבציה לעשות את זה הייתה כי עברתי את מה שעברתי עם סתיו. עד לפני שזה קרה לי, הייתי תמיד מצליחה לטפל בעצמי וכאן הרגשתי קריסת מערכות טוטאלית, הייתי בטוחה שחיי נגמרו והתחרטתי שהחלטתי ללדת. הלימודים שנתנו לי את הכלים להתמודדות הצילו אותי\".\nעדי ארקליס, בת 35, אמא לבת שנתיים, מכירה היטב את התחושות הקשות. כששירתתה בצבא בתפקיד מש\"קית ת\"ש, היא אובחנה עם דיכאון בפעם הראשונה. \"הרגשתי שמשהו לא בסדר איתי והבעיות של החיילים משפיעות עלי יותר מדי, לכן פניתי לאבחון ואחרי קבלת התוצאות המשכתי בשילוב של טיפול תרופתי ופסיכולוגי. אחרי מספר חודשים הרגשתי הרבה יותר טוב ויצאתי מהמצב של הדיכאון, אך הקפדתי להמשיך בטיפול פסיכולוגי למען התחזוקה\".\n\"ההריון שלי היה נוח, הלידה קלה ואחרי שהבת שלי נולדה, הייתי ערה 48 שעות ברצף. חשבתי שזו אופוריה והתרגשות. אמנם, לאחר מכן, הרגשתי שהעננה השחורה שאני כבר מכירה מהשירות הצבאי מתקרבת. מיד סיפרתי על כך לאמא שלי ולבן זוגי. פנינו לפסיכיאטר שטיפל בי בתקופת הצבא והוא המליץ להמתין בערך שבועיים. אחרי שבועיים המצב הפך להיות קשה יותר. כל משימה יום יומית, אפילו הקלה ביותר, הייתה כמו לגלגל אבנים עבורי. הכל גרם לי לקושי גדול - ללכת לטיפת חלב, לצאת לטייל, אפילו להאכיל את הבת הקטנה שלי. ישנתי המון, כי השינה עזרה לי לברוח מהמציאות\".\n\"פניתי לטיפול. התאימו לי כדורים ותגברתי את הטיפול הפסיכולוגי לפעמיים בשבוע. בחודש הראשון לאחר הלידה אמא שלי גרה איתנו ועזרה לי המון, אבל הגיע זמן שהיא תחזור לעבודה. ואז עלתה השאלה מה עושים? היא הציעה לנו לעבור אליה בינתיים ,כדי שתוכל להמשיך לעזור (היא עובדת משרה מלאה וגרה בעיר אחרת). כאן התחלתי לחשוש כי זה היה אומר שבן זוגי יצטרך לנסוע רחוק מאד לעבודה כל יום, ויש לנו כלב אהוב שלא ידעתי מה לעשות איתו אם נעבור לכמה חודשים לאמא. דיברתי עם בן זוגי והסברתי לו שאני חוששת שהמשפחה שלנו מתפרקת. הוא הרגיע אותי והיה שם לגמרי בשבילי. עברנו לגור עם אמא, המשפחה לא התפרקה.\n\"סך הכל לקח לי כחצי שנה, עד שחזרתי לעצמי וצברתי כוחות. למזלי הגדול, זו הייתה הפעם השניה שחוויתי דיכאון ולכן ידעתי שזה יסתיים, צריך רק להילחם ולזכור שגם אם עכשיו הכל נראה נורא ואיום, בסופו של דבר אני אחזור לעצמי. כל יום אמרתי לעצמי שאני צריכה להמשיך, שאני עושה את זה למען הילדה שלי ולמען המשפחה שלי, בעיקר זכורה לי תמונה שלי שרה לילדה שלי עם דמעות בעיניים. ההורים ובן הזוג היו שם בשבילי ועזרו לי מאוד. אגב, אני מודיעה בזאת שלא סיימתי לעשות ילדים, וגם אם גם בפעם הבאה הדיכאון יחזור, אני אדע להתמודד איתו כמו שידעתי להתמודד איתו בפעמיים האלה. דבר מאוד חשוב שלמדתי מכל מה שקרה לי - אדם צריך להיות בקשר עם עצמו. זה מאפשר לנו לזהות ולהתמודד עם מצבים בעייתיים בחיים\".\n\"אחרי לידה אצל נשים רבות מופיע דכדוך מסוים. חשוב מאד להפריד בין דכדוך לדיכאון\", מסבירה ד\"ר סוזי קגן מטפלת זוגית ומשפחתית בכירה, בעלת מרכז לטיפול רגשי. \"דכדוך זה מצב יותר שכיח והוא מתאפיין באובדן אנרגיה, התפרצויות בכי ושינויים במצבי רוח. דכדוך בדרך כלל נמשך כשלושה שבועות. אם אחרי שלושה שבועות שמים לב שמצבה של היולדת לא השתפר ויש ירידה הדרגתית בתפקוד, חשוב לשים לזה לב. דיכאון לאחר לידה לא קורה ברגע, הוא גם לא קורה מיד אחרי הלידה. מדובר בהידרדרות שלב אחרי שלב.\n\"אם רואים שהדכדוך הזה מחמיר ואישה נשארת במצב כזה יותר משלושה שבועות, צריך לחפש מאפיינים שהם לא מתאימים לאישה הספציפית. למשל, הסתגרות בבית, קושי לקום מהמיטה, שיח שלילי על תינוק, הזנחה עצמית, הזנחה היגיינית. יש גם שינויים מבחינת דפוסי השינה – או שהיא ישנה המון או שלא מצליחה לישון. כמו כן, ישנם גם שינויים בתיאבון\".\n\"קודם כל - פנייה לאיש מקצוע. זה יכול להיות רופא המשפחה, גינקולוג או מומחה שמתעסק בנושא של דיכאון לאחר לידה. הם מוסמכים להחליט על הדרגה של המחלה ועל סוג ההתערבות. לאחר מכן חשוב לגייס אדם נוסף שישהה יחד עם היולדת בבית ויטפל בתינוק וביולדת. אסור להשאיר את היולדת לבד בבית להרבה שעות. במשפחות רבות, בן הזוג יוצא לעבודה והיולדת עם התינוק נשארים בבית שעות רבות לבד. לא חייבים לשהות במחיצתה מסביב לשעון, אבל חשוב להגיע במהלך היום לכמה שעות, לעזור לה לטפל בעצמה ובתינוק\".\n\"לפעמים יש צורך בהתערבות תרופתית, אין צורך להיבהל מזה. חשוב מאד לעטוף את האישה במילים טובות, לא לשפוט אותה, לא להאשים אותה ולזכור שזה הדיכאון מדבר\".\n\"עם התערבות תרופתית אפשר לצאת מזה תוך שישה שבועות עד חודשיים. ככל שההתערבות מוקדמת יותר, כך ניתן להקל על המצב\"."}
{"article_id": "0,7340,L-4754444,00.html", "header_title": "מתי לתת לילדים להתחיל לצפות בטלוויזיה?", "full_text": "כבר בגיל שנה, עוד לפני שהם מצליחים לדבר, הם כבר שולטים במסך מגע ובגיל שלוש הם יכולים לדקלם סדרות שלמות בעל פה.\nאנשי הטלוויזיה משקיעים רבות בצופים הצעירים ויוצרים עבורם תכנים עשירים ומותאמים, ואפילו מצליחים ללמד אותם לא מעט על הדרך: אנגלית בזכות דורה, חשבון בזכות מספרי משימה, קצת תרבות דרך שירי ילדות ישראלית ואפילו הומור בעזרת יובל המבולבל וחבריו.\nמצד שני,\nשוב ושוב שחשיפה מוגברת למסך בגיל צעיר, עלולה לפגוע ביכולת הריכוז ובהתפתחות התקינה של הילד. מומחים מזהירים כי אנו מגדלים פה דור מנותק שכולו חי בהפרעת קשב וריכוז תמידית.\nהפקה: נעמה גיבורי ומור אברהמי"}
{"article_id": "0,7340,L-4850975,00.html", "header_title": "דעה: הילד רוצה ללבוש שמלה לגן? אל תזרמו איתו", "full_text": ". תמיד אהבתי יותר חברת בנים. היה פשוט, ברור, פיזי ואני אהבתי יותר לטפס על עצים ופחות להתאפר וללבוש שמלות. זה עבד עד כיתה ד', ואז יום אחד הבנים סירבו לצרף אותי למשחק הכדורגל. והסיבה: \"את לא בועטת מספיק חזק\". זה היה משבר רציני. בלית ברירה העברתי את העניין החברתי שלי לקבוצת הבנות בכיתה, שעבורן, נודה על האמת, הייתי קצת פראית מדי. כיום אני נוצרת את החוויה הזו של משחק עם הבנים וטיפוס על עצים בתור נוסטלגיה חביבה, סיפור לנכדים.\nוחזרה לימינו. הורים מגיעים לשיחת ייעוץ : הילד כבר כמה שנים מראה סימנים של נטייה להתנהגויות נשיות: משחק עם בנות לובש בגדי בנות בבית, ורוצה ללכת כך גם לגן. הגננת המליצה שיבוא כך ושההורים לא יעשו עניין: \"תנו לו לבטא את עצמו\". בגן חובה לא היתה ממש בעיה - הילד שיחק עם הבנות וגם באו בנות הביתה. מיד עם כניסתו לכיתה א' הבנים החלו לדחות אותו, בהפסקות ובכלל, וגם הבנות אינן מעוניינות להיות איתו בקשר בשעות בית הספר. הן עדיין מוכנות לבוא אליו הביתה לשחק בתחפושות ובבובות. וכך הוא נשאר לבד מסתובב בהפסקות בחצר באומללות גדולה.\nשוחחנו ארוכות על הגישה שלהם לנושא המגדרי ולדרך בה הם תופסים את המשמעות של התנהגותו של הילד. התברר שלילד יש יכולת משחק מצוינת והוא אוהב להתחפש. היחידות שנענות לרצונו לשחק הן הבנות. בררנו גם את מידת ההתאמה שבין גישת האב לבין גישת האם בנושא. הצעתי להם להפסיק מיד את התמיכה בהתנהגויות הנשיות של בנם בבית הספר ולתמוך בעדינות ובלי לחץ בחלק הגברי שלו. אין בגדי בנות בבית הספר, אין איפור והתנהגויות נשיות אחרות בבית הספר.\nיש תמיכה לחוג לכדורגל שהילד רוצה מאוד להרשם אליו – למרות שבחוג הוא עוזר המאמן ולא ממש משחק (מספיק שיהיה בנוכחות הבנים ולאט לאט ילמד להשתלב במשחק שכרגע הוא פיזי מידי עבורו). בנוסף, להפסיק להזמין בנות הביתה. וגם לתת לאב תפקיד יותר משמעותי בגידול הילד. שייבלו, שיידברו, שישחקו יחד. שיראה לו מה פירוש להיות בן.\nתוך זמן קצר חל בילד שינוי. הבנים קלטו שהוא משלהם והתחילו להתייחס אליו, גם בחצר. ילד או שניים, היותר עדינים, התחילו לבוא לשחק איתו בבית, וזה הספיק. גם הבנות הבינו את המסר והפסיקו לבקש לבוא אליו לשחק בתחפושות נשיות. מה יקרה במהלך השנים הבאות? אין לי מושג, אבל כרגע, זה פחות חשוב.\n-\n-\n-\nהרציונל: לילד יש עוד הרבה שנים להיות במסגרת בית הספר. עליו ללמוד להסתדר עם הבנים ולהיות בחברתם. זה חלק מתנאי החיים הבסיסיים שלו. הבנות אינן הפרטנריות שלו למשחק בתוך בית הספר. לילד יש שנים רבות לבלות בבית הספר ולכן זה יהיה לטובתו שיידע להסתגל לסביבתו, אחרת הוא יסבול כל שנות בית הספר מדחייה מצד שני הצדדים.\nאם יש לו חלקים נשיים, אין בעיה לבטא אותם בשירה, בציור, במשחק אך אין צורך להפוך אותם לחזות הכל. האם הוא טנרסג'נדרי? אולי. עם השנים אולי יתבהרו לו הצדדים היותר דומיננטיים בזהות המגדרית שלו ואז יתכן שיהיה לו יותר קל להתמודד עם השונות שלו. הוא צעיר מדי והזהות המגדרית שלו עדיין לא מעוצבת ולא מגובשת דיה, ולכן עדיף שהמבוגרים יתמכו בהתנהגות על פי הזהות המינית המולדת שלו.\nזה שהתקשורת מחפשת הסנסציות הופכת את הנושא לאטרקטיבי וכאילו חצי המדינה היא כבר טרנסג'נדרית - אינו מחייב אותנו הורים לילדים בגיל הרך וגם לא את אנשי המקצוע בגיל הרך. עבור התקשורת להיות הומוסקסואל או לסבית הפסיק להיות אטרקציה. לצאת מהארון? כבר משעמם אותנו. אז מה נשאר היום - טרנס. ומה תהיה האטרקציה הבאה?\nחשוב שנזכור את תהליך ההתפתחות המינית של ילדים בגילאי 3-6 . בגיל זה ילדים מגלים את המיניות שלהם. הם מנסים להבין מה פירוש להיות בן ומה פירוש להיות בת, איך מתנהגים בכל ג'נדר, איך זה מרגיש. כאמור, הקושי רב יותר עבור ילדים בגיל הרך בחברה שלנו כיום. זהו תהליך ארוך, מבלבל, והילד צריך תמיכה בזהות שלו. בעדינות, בלי סטריאוטיפים קיצוניים.\nילדים רבים נמצאים על הרצף מבחינת הזהות המינית שלהם. הפתרון המהיר לדחוף אותם לזהות שנראה לנו שהם נוטים אליה - איננו נכון בשלב זה של חייהם. ובעיקר, בואו נפסיק את הטרנד המכוון \"להחריג\" את הילדים שלנו על ידי פתיחות יתר. ניתן לבנים שרוצים להיות בנים ולשחק בכדורגל לפעול כרצונם ולבנות שרוצות להיות בנות עם שמלות המלמלה והלקים לפעול כרצונן. וגם נאפשר לבנות שרוצות לשחק כדורגל ולטפס על עצים לעשות זאת מבלי לתייג אותן."}
{"article_id": "0,7340,L-4848517,00.html", "header_title": "\"אבא, תעשה לי צמה של אלזה\"", "full_text": "עם כל הכבוד לשוויון, נראה שתסרוקות בשיער לילדות הן עדיין הטריטוריה של האמהות, ואבות רבים טוענים שאין סיכוי שהם יצליחו לעשות לילדה בבוקר קוקיות או צמה לגן. מצאנו שני אבות שמארגנים את בנותיהם בבוקר ועושים להן תסרוקת בשיער, וניסינו להבין מהם האם באמת מדובר בעניין רציני או שדווקא בקטע קליל שמחבר בין האבות לבנות.\n\"האמת שאנשים מופתעים אבל אני לא יודע למה\", אומר אריאל אברבוך, אבא של אליה (בת 5). \"זה דבר שנראה לי מאוד טבעי, החיבור שיש לי עם אליה הוא נהדר ואנחנו פותחים כל בוקר באיזו תסרוקת שהיא בוחרת. נכון שלא היה לי שיער ארוך בשביל להתאמן על זה אבל זה תענוג וזה זמן איכות שלי איתה והוא ברמה היומית אז זה כיף גדול\".\n-\nישראל סנקר, אבא של עדי (10), ליאן (5) ורומי (3): \"קודם כל אני שואל את הילדות מה הן רוצות, אם קוקיות או צמה, ואני עושה להן\".\n-\n\"כן, כי האמת שפשוט היה לי רק שתי אופציות, או קוקייה או צמה, אז אמרתי שאני רוצה ללמוד עוד כמה דברים. יש סדנה של אבות ובנות שאפשר ללמוד לעשות כמה דברים, למשל צמה של אלזה ודברים יותר מורכבים\".\n-\n\"ביוטיוב יש הרבה מאוד סרטונים, במיוחד לאבות, ויש הרבה חומר."}
{"article_id": "0,7340,L-4715938,00.html", "header_title": "האמא שעשתה לילות לבנים כדי להכין לבתה יום הולדת", "full_text": ", יתרגש ויהנה, אבל יש הורים שלוקחים את האירוע כפרויקט רציני ומשקיעים שעות ארוכות, כולל שעות שינה יקרות, כדי לארגן מסיבה מיוחדת ומושקעת (לפחות על פי תפיסתם).\nפזית אלנבוגן שובל רצתה להגשים לבתה חלום ועשתה לה יום הולדת בסגנון \"אנה ואלזה\" מ\"\n\"\n\t (אם במקרה פספסתם, מדובר בסרט אנימציה מצליח של דיסני). ה\"הפקה\" כללה כיבוד ממותג של הכוכבות המצויירות, אותו היא החליטה להכין בכוחות עצמה, ולאחר מחקר באינטרנט, התייעצות עם חברות ולילות של גזירה והדבקות, התקבלה התוצאה הרצויה.\nנועם בת 5 מהוד השרון שהזמינה את כל ילדי הגן.\nפזית: \"הרעיון היה שלי. ימי הולדת מרגשים אותי וכל שנה אני מתפנה להקדיש לזה את תשומת הלב הראויה. אני חושבת שזה יום חשוב לילדים החוגגים, שם אותם במרכז ומאוד מחזק אותם\".\n\"התגובות היו נהדרות ומפרגנות. נראה שההורים מאוד אהבו והילדים נהנו\".\n\"במקרה שלי כן. כחודש לפני האירוע התחלתי בחשיבה ותכנון הקונספט, הפריטים אותם אני רוצה ליצור ואיך יראה השולחן. מצאתי המון תמונות באינטרנט, ומקבצים ששלחו לי אמהות הדפסתי על בריסטולים והוספתי כיתוב בתוכנות אופיס. בלילות ישבתי וגזרתי את הדמויות, דגלים וקישוטים. עיצבתי שקיות שקניתי בכמה שקלים ועשיתי הכול בכוחות עצמי, במשך שהוע וחצי-שבועיים.\n\"היה לי חשוב לתת לחברים מהגן חוויה מושקעת והכי חשוב לתת את מלוא תשומת הלב לילדה שלי ביום שלה – דבר שלא תמיד מתאפשר בשגרה\".\n\"עוד אין כזה, אני עסוקה בבאה בתור – בדצמבר\".\n\"נתחיל מהסוף – החגיגה היתה נפלאה ולא היו כל קשיים, הכל זרם חלק. בחרתי מפעילה עם המלצות והיא הייתה טובה. הקשיים היו שבעלי חשב שהגזמתי, והלילות הלבנים ללא שינה כדי לגזור, להדביק וליצור את כל המיתוג והקישוטים\".\n\"הכל! התכנון, הקניות, הגזירות (טוב זה אולי פחות), ההדבקות ובעיקר הסיפוק מהתוצאה. כל ההתעסקות הזו מרגשת אותי מאוד\".\n\"כדאי לדעת מראש שזו המון השקעה וצריך לפנות בשבילה משאבים, לא בהכרח כספיים. אצלי זה בעיקר מאהבה\".\n\"בגלל שחדר הדיירים בבניין שאנחנו גרים לא בשימוש נאלצנו לשכור מקום, דבר שייקר את העלות הכוללת. סה\"כ האירוע עלה כ-3,400 שקלים\"\n\"ודבר אחרון - כשהשולחן היה מוכן, הכל היה באמת יפה. בעלי פתאום הציע שאולי אחלטר ואעשה כמה כאלה כל חודש (חצוף), אבל אני לא בטוחה שאתן את אותה השקעה ואת כל הלב כשזה לא יהיה עבור בנותיי\"."}
{"article_id": "0,7340,L-4801634,00.html", "header_title": "תעזבו לנו את הציצי", "full_text": "מסיפורי חברות אני יודעת שבבתי החולים יש לחץ כבד על האמהות הטריות להניק וכמה שיותר, אם על ידי הצוות הרפואי או על ידי נשים מעמותות שונות שבאות להטיף להנקה. סוג זה של מניפולציה עובד בדרך כלל על האם הטרייה והצעירה שעולמה השתנה ברגע שהיצור המהמם שלה יצא לאוויר העולם.\nכולנו אוהבים את התינוקות שלנו וכולנו רוצות רק את הטוב ביותר עבורו. אך אם \"הטוב\" ביותר עבורו הוא הנקה וגם כמובן שיקציבו לנו את הזמן \"האידיאלי\" להנקה של כמה חודשים? די. על האמא הטריה להחליט מה היא רוצה לעשות.\nנניח שזה אפשרי במקומות מסוימים ואני ממש מסייגת, מה תעשה הקופאית בסופר? המוכרת בחנות או השוטרת בדרכים? האם כולנו יושבות בחדרים ממוזגים עם ערסל וחדרי הנקה, שם מחכים לנו כיסאות נוח  או ערסלים בהם נוכל להניק את התינוק המתוק?\nהאם אותו ארגון מתעורר כל שעתיים בלילה להניק וקם בבוקר ליום מטורף חדש עם עייפות הגובלת בדיכאון? מי הוא ארגון הבריאות העולמי שמתעסק במלחמה זו עכשיו? אין לו מלחמות אחרות לנהל? יש ילדים רעבים באפריקה, יש מחלות שלא עברו מהעולם. שיטפל בהם ויניח לנו הנשים, להחליט על גופנו וזמננו מה אנחנו רוצות לעשות איתו.\nלא מדברים פה על יתרונות וחסרונות. ברור שחלב אם הוא טוב יותר לתינוק. אך האם המלחמה הזו תוכל לפעול גם בזירה היומיומית של האישה המניקה?\nאולי כדאי שארגון הבריאות העולמי יעשה סטטיסטיקה ויראה כמה ילדים בריאים יש להורים שהאם לא הניקה בחייה? כל התחלואים הקיימים באים מזה שהאם לא הניקה את תינוקה? זו מניפולציה עלובה הבאה להפיל את תחליפי חלב, שאותו ארגון אישר במשך כל כך הרבה שנים.\nאם הם ידעו על ה\"סכנות\" הגדולות מאז ומתמיד מדוע לא נלחמו חזק יותר? אז האם הם שותפים לפשע?\nנשים יקרות, תמשיכו לעשות את מה שבא לכן ואל תתנו לכל תחקיר, סקר או \"מחקר חדש\" להשפיע על סדר היום שלכן. אגב, אני מציעה לארגון הבריאות העולמי להכריז מלחמה ולדרוש תוספת בחודשי חופשת לידה לאם המניקה, אם הוא דואג כל כך לבריאות התינוקות."}
{"article_id": "0,7340,L-4850025,00.html", "header_title": "מה קורה בהריון אחרי גיל 35", "full_text": ", ובצידה עלייה מקבילה ביכולות הגופניות והשכליות של אנשים מבוגרים. לא בכדי נתבעה האמרה כי \"הארבעים הוא העשרים החדש\", ובכל שנה גם רף זה הולך ועולה. לפי רישומי הלשכה המרכזית לסטטיסטיקה, בעוד שבשנת 1970 גברים נישאו בממוצע בגיל 25 ונשים בגיל 21.7, הרי שבשנת 2013 קפץ גילם הממוצע של הגברים ל-27.7 ושל הנשים ל-25.1 שנים.\nהמצאת הגלולה למניעת הריון (ואמצעי מניעה אחרים) אפשרה לנשים לשלוט בחיי הפריון שלהן, כך שיתאימו יותר למציאות המשתנה. ולראיה, בעשרים השנים האחרונות עלה גיל האם הממוצע בהריון הראשון מ-25 ל-27.5 בקירוב. אגב - המגמה הזו ניכרת בכל הדתות בישראל: יהודיות, מוסלמיות, דרוזיות, נוצריות ועוד.\nגם במדינות אחרות ניתן לראות מגמות זהות: בארצות הברית, הגיל הממוצע להריון עלה מ-24.6 בשנת 1970 ל-27.2 בשנת 2000. בהולנד, שוויץ ויפן הגיל הממוצע להריון ראשון עלה בין 2.5 ל-4 שנים בקירוב בשנים האחרונות. במקביל, שיעור הנשים היולדות מעל גיל 40-45 עלה באופן ניכר ברחבי העולם. לדוגמה, רק שני הריונות מתוך 10,000 היו של נשים בגיל 44 ומעלה בארה\"ב בשנות ה-70 וה-80 של המאה הקודמת, ואילו בשנת 2005 שיעור זה עלה פי שלושה.\nעם זאת, הביולוגיה הכרוכה בפריון אינה מתקדמת יחד עם הטכנולוגיה המאפשרת איכות חיים בגיל המבוגר. מבחינה ביולוגית, שיא חיי הפריון של האישה הוא בשנות העשרים לחייה, וכבר בגילי 30 פלוס חלה ירידה ניכרת בסיכוי להרות. מחקרים שונים שבוצעו בקרב אוכלוסיות שאינן נעזרות בשיטות לתכנון משפחה (כמו ההוטרטים בצפון אמריקה) הדגימו כי בעוד שיעורי אי הפריון הכלליים עמדו על סביב 2.5%, הרי שבגיל 34 הם עמדו על 11%, בגיל 40 על 33% ובגיל 45 על 87%.\nהמידע המרכזי שעלה ממחקרים שונים הראה כי חיי הפריון של האישה נמצאים בשיאם אי שם בין גיל 20 לגיל 24, כי הפריון יורד במעט עד גיל 30-34, אולם לאחר מכן צונח באופן משמעותי. גם שיעורי ההצלחה בטיפולי פריון יורדים באופן משמעותי עם הגיל. הן היכולת להשיג ביציות באיכות טובה, והן היכולת להפרותן להשיג הריון יורדים עם הגיל.\n-\n-\n-\nאין תשובה חד משמעית לשאלה - מהו גיל אימהי מבוגר. עם זאת, על פי ההגדרה המקובלת בספרות הרפואית, גיל אימהי מבוגר הוא הריון לאחר גיל 35. עם זאת, מחקרים רבים בחנו את תוצאות ההריון גם בגילים מבוגרים יותר. ראשית, מבחינה עוברית. מספר מחקרים הדגימו עלייה בשיעור לידות המת בגיל אימהי מבוגר. מחקר אחד, שכלל מעל 6 מיליון נשים, הדגים כי גיל אימהי של 35-39 שנים מעלה את הסיכון ללידת עובר מת פי 1.5, ובגיל 40 ומעלה פי 3.\nמחקר נוסף, שכלל מעל 5.5 מיליון נשים, הדגים מגמה דומה. עם זאת, צריך לזכור כי במחקרים כה גדולים לרוב קשה לבודד באופן סגולי את הסיבה למוות העוברי, ובמקרים רבים קיימים גורמים נוספים היכולים להיות קשורים למוות העוברי (כגון מומים עובריים, ששכיחותם עולה עם העלייה בגיל האימהי). על כן, קרוב לוודאי שקיימת עלייה קלה בסיכון ללידת מת, אולם המספרים המוחלטים קטנים.\nבנוסף, גיל אימהי מבוגר כרוך בסיבוכים מיילדותיים נוספים המשפיעים על העובר, ובראשם לידה מוקדמת המובילה ללידת פג. מחקרים שונים הדגימו תוצאות שונות, אולם ברוב המחקרים מדובר על סיכון קל מאוד בגילאים 35-40, וסיכון של עד פי 2-3 ללידה מוקדמת בגילאים 40 ומעלה. כמו כן, הגיל המבוגר מהווה גם גורם סיכון ללידת יילוד במשקלים נמוכים. כדאי גם לזכור שבשל טיפולי ההפריה החוץ גופית, חלק ניכר מההריונות בגיל המבוגר הם הריונות מרובי עוברים (למשל, כחמישית מההריונות בגיל 45 ומעלה, לעומת 3-5% בגילאים צעירים יותר, הם הריונות מרובי עוברים), והריונות אלו אף הם חושפים את העוברים לסיכונים של לידה מוקדמת, משקל לידה נמוך, סיבוכי פגות ועוד.\nומה לגבי האם? ובכן, גם האם נמצאת בסיכון גבוה יותר לסיבוכים הריוניים. מחלות הנמצאות באופן מסורתי כקשורות לגיל (כגון יתר לחץ דם וסוכרת) קיימות בשיעורים גבוהים יותר בקרב נשים הרות בגיל מבוגר יותר, עוד בטרם ההריון. מחלות כרוניות אלו הופכות את ההריון להריון בסיכון גבוה, על כל המשמעויות הנובעות מכך.\nזאת ועוד, גם שכיחותן של מחלות המתפתחות במהלך ההריון (כגון רעלת הריון וסוכרת הריון) עולה עם העלייה בגיל האם. בנוסף, הסיכוי שההריון יסתיים בניתוח קיסרי הולך ועולה אף הוא. גם הסיבוכים שלאחר הלידה עולים בשיעורים עם העלייה בגיל האם, לרבות הסיכון לדמם לאחר הלידה, הצורך בעירויי דם, חום לאחר הלידה ואשפוז ממושך לאחר הלידה.\nעל פי מחקר שבדק את תוצאות ההריון בנשים מעל גיל 45 התברר כי במידה וההריון נמשך לאחר שבוע 24 אמנם שיעור הניתוחים הקיסריים גבוה מאוד וקיים שיעור מוגבר של סוכרת הריונית, לידה מוקדמת ומחלות יתר לחץ דם, אך לרוב הנשים היו תוצאות הריון טובות.\nחשוב לציין כי הדבר נכון בעיקר להריונות עם עובר יחיד, ולידות בגיל המבוגר של הריונות מרובי עוברים קשורים בסיבוכי הריון קשים יותר ותוצאות הריון פחות טובות בהרבה בהשוואה לנשים צעירות יותר עם הריונות מרובי עוברים.\nיחד עם זאת, חשוב לזכור שתי נקודות מרכזיות: הראשונה, איכות הרפואה המיילדותית בישראל היא מהטובות בעולם, ועל כן לא תמיד מסקנות ממחקרים בין-לאומיים ישימות לאוכלוסיה הישראלית. השניה, למרות העלייה בשיעור הסיבוכים עם העלייה בגיל האם, הרי שעדיין רוב ההריונות בגיל המבוגר מסתיימים עם תוצאה טובה. אך, יש להקפיד על בחירה נכונה של המקרים בהם נשקל הריון בגיל זה ורצוי לבצע ייעוץ מותאם אישית לפני הליך הפריון על ידי רופאים המתמחים בכך."}
{"article_id": "0,7340,L-4847074,00.html", "header_title": "הילדים מוכנים לשנת הלימודים? כך תדעו", "full_text": "הילדים חוזרים לשגרה, לבית הספר המוכר, לגן, והכי נרגשים הם כמובן הילדים שעולים לכיתה א'. אבל איך נדע שהם באמת בשלים ומוכנים לקראת השלב הבא בחייהם? לשם כך שוחחנו עם מיכל גולן - מרפאה בעיסוק, שירותי בריאות כללית, מחוז שרון שומרון, שתדבר איתנו על דרכים לעזור לילדים לגלוש לתוך השגרה בקלות, ועם רויטל ברקאי, קלינאית תקשורת משירותי בריאות כללית, מחוז שרון שומרון, שתתייחס לנושאים המטרידים הורים רבים בהקשר של דיבור תקין והתפתחות שפה.\nגולן: \"בשלות באופן כללי זה מוכנות למצבי חיים שונים. זה תהליך טבעי של הבשלת מערכת העצבים. כשאנחנו מתייחסים למוכנות לכיתה א', מדברים על ארבעה צירים או תחומים מרכזיים. מוכנות בתחום הנוירולוגי פיזיולוגי שזה כל העניין של מוטוריקה עדינה, התחום של הציור, גזירה, אחיזת עפרון. מוטוריקה גסה, תחום של תנועה במרחב - גני שעשועים, עלייה על סולמות, טיפוס, נדנוד, שחייה וריצה. ומדברים על תחום נוסף הכולל בשלות בתחום המוכנות הקוגנטיבית - יכולות חשיבה, קשב, יכולת לרכוש ולשמר ידע ומרכיבי זכרון.\n\"אחרי שכבר באמת עשינו כל כך הרבה למען ילדינו ולקראת תחילת השנה, בשלב הזה אני ממליצה ליהנות מהשבוע האחרון של החופש. תוך כדי הנאה אפשר לעשות הרבה דברים כדי להמשיך לקדם את הילדים שלנו. כל מיני משחקים שכרוכים בשכלול מיומנויות ידיים או אחיזות עדינות. מיומנויות ופעילויות של ציור וגזירה. הרבה פעילויות חופשיות אבל שתוך כדי אנחנו באמת יכולים לעזור ולקדם אותם\".\n\"אותיות שורקות הן ש, ס, ז ו-צ'. את כל האותיות הילד רוכש לאורך השנים, ולכל אות יש את זמן הרכישה שלה. נצפה שהילדים יירכשו את רוב האותיות עד גיל 4-5. האחרונות בהן הן אותן אותיות שורקות בגלל שצריכים את הלשון שתתמקם במיקומים שונים ומאוד לא פשוטים. אם יש קושי, נתחיל לטפל לקראת גיל שש כי יש ילדים שעבורם מערכת ההיגוי, ובתוכה הלשון, פשוט עוד לא מוכנה. אנחנו לא נרצה למהר ולטפל לפני כשהלשון עוד לא ערוכה לעשות את הניואנסים הקטנים והעדינים כדי לאפשר את הדיבור\".\n\"מבחינת היגוי אין הרבה מה לעשות, אנחנו לא רוצים לגרום לאיזשהי טעות. בכל מקרה עדיף להימנע מתיקון. אפשר לחזור אחריהם ולתת לילד את המודל הנכון לדיבור. אם הוא אמר חסוסרה, נאמר לו 'אמרת חצוצרה, איזה יופי'. לא נאמר: 'היי, אמרת לא נכון'. יכול להיות שהילד אפילו לא שם לב לזה ומבחינתו זה איזשהו 'פטיש של חמישה קילו על הראש', כשהוא בסך הכל רצה להגיד עכשיו משהו מרגש. אותיות אחרות ושיבושים אחרים מומלץ וכדאי לבוא להתייעצות לפני\".\n\"כן. תמיד נשמח לבדוק, לעדכן ולהגיד חכו עוד קצת או בואו נטפל\".\n-\n-\n-\n\"קודם כל באמת צריך לבדוק, השאלה באיזה גיל. אני חושבת שצריך גם להתייעץ עם הגורם החינוכי, עם הגננת בדרך כלל, כי לרוב לא מתייחסים רק לאחיזת עפרון, מתייחסים לדברים מעבר. אם הילד מחזיק את העפרון מאוד בריפיון, אם חגורת הכתפיים מאוד שמוטה, אם יש דברים נוספים שהוא מתקשה לבצע באופן תואם את גילו, הן אם זה מבחינת הדברים של מוטוריקה עדינה וישיבה ליד שולחן, הן מבחינת המוטוריקה הגסה. כלומר כשיש קושי כדאי להפנות לגורם מקצועי, ואז לעשות אבחון כולל ולבדוק אם יש קושי נוסף מעבר לאחיזת עפרון הנראית לעין\".\nברקאי: \"בגיל שש הילדים מסיימים כבר להיות מומחים במה שנקרא התפתחות שפה מוקדמת. הם כבר צריכים די לשלוט ולהיות בעלי אוצר מילים רחב, תחביר, משפטים פשוטים ומחוברים. עם העלייה לכיתה א' הם יתחילו את השלב הבוגר יותר, את החשיפה האוריינית שתתן להם דוגמאות של משפטים.\n\"אנחנו עדיין נשמע כל מיני טעויות של סיכולים, ילדים שעדיין יגידו דברים חמודים כמו קלבת שבת. גם פה אנחנו נרצה לתת את המונח הנכון, הדוגמא הנכונה, אבל סיכולים כאלה או משפטים שדקדוקית נשמעים לא נכון, כמו תגריבי לי גרביים, אם ילד עדיין אומר את זה, אנחנו נרצה לתת את המונח הנכון.\n\"כל חשיפה נוספת לשפה, מתיאור רצף ואיך אנחנו מתכוננים לכיתה א', מה נכניס לתוך התיק. כל הכנה שאנחנו עושים, כל שפה שאנחנו מוסיפים מיד תתן לילד אוצר מילים רחב יותר, יכולת שימוש טובה יותר ותתקן דברים, אם עדיין נשארו לא טובים\".\nהכתבה מוגשת בשיתוף שירותי בריאות כללית"}
{"article_id": "0,7340,L-4812615,00.html", "header_title": "הסיכוי ללידה רגילה אחרי ניתוח קיסרי", "full_text": "(המכונה בז'רגון המקצועי \"לידה נרתיקית\") לאחר ניתוח קיסרי קודם. ובכן, מדוע עולה השאלה בכלל? הרחם הוא שריר, ובניתוח קיסרי מבוצע חתך בשריר הרחם על מנת לחלץ את היילוד. לאחר החילוץ, החתך על פני הרחם נתפר בשתי שכבות.\nאזור החתך שהופך לצלקת על פני הרחם, עדיין חלש יותר מרקמת השריר המקיפה אותו. החשש הוא כי בלידה רגילה שאזור החתך, החלש יותר, יפתח במהלך ניסיון הלידה הנרתיקית ויווצר קרע של הרחם. קרע של הרחם יכול להיות קשור בפגיעה עוברית ואף אימהית ובמקרים נדירים אף לכריתת הרחם.\nהשאלה החשובה ביותר היא, מהם הסיכויים להצליח ללדת לידה רגילה לאחר ניתוח קיסרי קודם? התשובה הפשוטה היא בין 70-90%, אולם התשובה המלאה מעט סבוכה יותר.\nראשית, בגלל שזה בריא יותר. ניתוח קיסרי נועד לפתרון בעיות רפואיות שאינן מאפשרות לידה רגילה, אולם לידה רגילה היא תהליך בריא יותר לאם ולרך הנולד. שנית, פרט לאלמנט הבריאותי, הלידה הינה חוויה רגשית ומעצימה, ונשים רבות חשות החמצה אם נאלצו לעבור ניתוח קיסרי במקום לחוות לידה רגילה.\nכמו כן, חשוב לזכור שעם העליה במספר הניתוחים הקיסריים, קיימת עליה מקבילה בסיבוכים הרפואיים - הניתוחים הבאים קשים יותר מבחינה טכנית וכרוכים בשלל בעיות רפואיות כגון שליית פתח, שליה נעוצה, דימומים וצורך בעירויי דם, עליה בסיכון לכריתת רחם ועוד. העלייה המשמעותית ביותר בסיבוכים הינה מהניתוח הקיסרי הרביעי ומעלה.\n-\n-\n-\nבניסיון לידה רגילה לאחר ניתוח קיסרי, בהנחה שהיולדת החלה את הלידה באופן ספונטני (ללא זירוז), ומהלך הלידה מתקדם כראוי וללא שימוש בפיטוצין (חומר המשמש לחיזוק עוצמת ותדירות הצירים), הסיכון לקרע של הרחם נע בין 0.5-1% - כלומר 1 מכל 100 עד 1 מכל 200 נשים עם צלקת על פני הרחם עלולה לחוות קרע של הרחם.\nקרע של הרחם מאובחן לרוב במהירות. הסימנים העיקריים להופעתו הם שינויים בדפוס דופק לב העובר, כאב בטן עז, ירידה בלחץ דם ועליה בדופק. במקרה של חשד לקרע של הרחם מבוצע ניתוח קיסרי דחוף לחילוץ היילוד ותיקון הקרע הרחמי. עם זאת, נמצא שגם בניתוחים אלקטיביים הסיכון לקרע של הרחם עומד על 0.4-0.5%. לכן, השאלה החשובה יותר היא - מה הסיכוי שקרע של הרחם יגרום לנזק משמעותי ארוך טווח ליולדת או לתינוקה? הסיכוי עומד על 0.01% בקירוב.\nכלומר, רק בלידה אחת מתוך 1,000 לידות של נשים עם צלקת רחמית קודמת עלול להגרם נזק משמעותי, או בעשירית מכלל מקרי הקרע הרחמי. במקרים בהם נעשה ניסיון זירוז עם פרוסטגלנדינים (חומר המשמש להבשלת צוואר הרחם) או פיטוצין, הסיכוי לקרע רחמי מעט גבוה יותר, ועומד על 1-1.5% בקירוב.\nסיכונים נוספים שקיימים בניסיון ללידה נרתיקית לעומת ניתוח חוזר הם דימום גבוה יותר, צורך בעירוי דם וזיהום לאחר הלידה. עם זאת, מדובר באחוזים בודדים, ולא במצבים מסכני חיים.\nכאמור, הסיכוי להצליח ללדת בלידה רגילה לאחר ניתוח קיסרי קודם עומד על 60-90%. אמנם בספרות הבין לאומית המספרים המצוטטים הם 50-80%, אולם בישראל שיעורי ההצלחה גבוהים יותר, והממוצע עומד על 75% נכון לשנת 2014 על פי נתוני החברה הישראלית לרפואת האם והעובר. עם זאת, הסיכויים אינם שווים לכל מועמדת.\nהמועמדת האידיאלית היא יולדת שילדה בלידה נרתיקית לפחות פעם אחת בעברה (לפני או אחרי הניתוח), שהסיבה לניתוח הקיסרי שעברה הינה חד פעמית (כגון מצג עכוז, ניתוח בשל ניטור דופק עוברי חשוד וכו'), שעברו למעלה מ-18-24 חודשים מאז הניתוח הקודם שלה, ושפנתה לבית היולדות עם צירים סדירים ופתיחה של צוואר הרחם.\nגורמים היכולים לעמוד מנגד ולהפחית את הסיכוי ללידה רגילה הם ניתוח בשל חוסר התקדמות בלידה, ניתוח בשל סיבה בלתי הפיכה (כגון מום רחמי), השמנת יתר, גיל אימהי מתקדם, חתך אורכי על פני הרחם ועוד. אין בכך כדי לומר שמועמדות אחרות לא תוכלנה לנסות ללדת בלידה רגילה: כאמור, שיעורי ההצלחה בישראל גבוהים יחסית גם לנשים שאינן עומדות בקריטריונים אלו.\nהאמת היא, שהמידע הקיים בספרות לגבי יולדות עם יותר מניתוח אחד אינו רב. עם זאת, הסיכון לקרע של הרחם עולה עם העליה במספר הניתוחים הקודמים, וקרוב לוודאי שעומר על כ-3% עבור נשים עם שני ניתוחים קיסריים קודמים. האיגוד הישראלי למיילדות וגינקולוגיה אינו אוסר מפורשות על ניהול לידה נרתיקית לאחר שני ניתוחים קיסריים ומעלה, אולם רוב רובם המוחלט של המוסדות הרפואיים בארץ יסתייגו מניהול לידה שכזו. אין מקום כיום לניסיון לידה נרתיקית בקרב נשים עם שלושה ניתוחים קיסריים ומעלה בעברן.\nעל פי ההנחיות של האיגוד הישראלי למיילדות וגינקולוגיה מומלץ על ניתוח חוזר לנשים שהערכת המשקל של הילוד שהן נושאות בבטנן עולה על 4.5 ק\"ג. עם זאת, קרוב לוודאי שברוב המוסדות הרפואיים יומלץ על ניתוח חוזר גם בהערכת משקל הגבוהה מ-4 ק\"ג בלבד.\nאין מניעה מניסיון לידה נרתיקית של תאומים לאחר ניתוח קיסרי קודם, וכן אין מניעה מניסיון היפוך חיצוני של מצג העובר ממצג עכוז לראש בקרב נשים עם ניתוח קודם. כאמור, הצורך בזירוז לידה על ידי פרוסטגלנדינים מעלה את הסיכון לקרע רחמי, אולם במעט, וכן גם השימוש בפיטוצין במהלך הלידה לחיזוק עוצמת ותדירות הצירים.\nההמלצה הגורפת של כלל האיגודים המקצועיים הינה לעשות שימוש באלחוש אפידורלי במהלך הלידה. הסיבה העיקרית לכך היא שבמידת הצורך ניתן יהיה לבצע ניתוח קיסרי דחוף ללא צורך בעיכוב משיקולי הרדמה. לרוב הלידה מתקדמת היטב, ואם יש צורך בכך ניתן לבצע פקיעה מבוקרת של שק מי השפיר כדי לקדמה. כמו כן, ניתן להשתמש בפיטוצין או פרוסטגלנדינים, תוך נקיטת משנה זהירות וניטור דופק לב העובר באופן רציף."}
{"article_id": "0,7340,L-4801346,00.html", "header_title": "ארגון הבריאות העולמי יוצא למלחמה חסרת תקדים בתחליפי חלב אם", "full_text": "בהודעה יוצאת דופן קורא הארגון לאסור על פרסומים לפורמולות לתינוקות ולהוסיף כתוביות על גבי אריזות הפורמולות המציינות את הסיכון באי הנקת התינוק בחלב אם. זאת כדי להגביר משמעותית את שיעור ההנקה ברחבי העולם.\nהארגון קורא להבטיח כי נעשה שימוש בתחליפי החלב רק כשהמצב הכרחי, ואוסר על כל צורת קידום מכירות שת תחליפי החלב, כולל פרסום, מתן דוגמיות חינם לצוותי בריאות או הפצה של דוגמיות כאלה להורים. בנוסף, דורש הארגון להוסיף על אריזות הפורמולות תוויות שיכללו מסרים על עליונות חלב האם על הפורמולה, והבהרה אודות הסיכונים לתינוק שאינו ניזון מחלב אם.\nמחברת אבוט יצרנית סימיליאק נמסר בתגובה: \"אנו תומכים בזכות של האמהות לבחור במה שטוב עבור משפחותיהן. הנקה היא התזונה הטובה ביותר לתינוקות, לכן אנחנו מעודדים ומחנכים את האמהות בדבר יתרונות חלב אם. יחד עם זאת, אנו תומכים באמהות אשר לא יכולות או בוחרות שלא להניק, ומאמינים שיש להן את הזכות למידע מדויק בנוגע לתרכובות מזון לתינוקות.\"\nממטרנה נמסר: \"החברה מדגישה כי חלב אם הוא המזון הטוב ביותר עבור התינוק באופן ברור בכניסה לאתר החברה, במרכז לייעוץ תזונתי, על גבי המוצרים ובכל מגע עם האימהות. יחד עם זאת, מטרנה מכירה בזכות של אמהות לבחור להיעזר בתרכובת מזון לתינוקות כאשר הנקה בלעדית אינה מתאפשרת\".\nתגובת יצרנית \"נוטרילון\" טרם התקבלה.\nמשרד הבריאות מסר בתגובה: \"המשרד ממליץ על הנקה בלעדית עד גיל חצי שנה. משרד הבריאות ישתתף בדיון בנושא שייערך באסיפה השנתית של ארגון הבריאות העולמי\".\n\"לאמהות מגיעה הזכות לקבל את המידע הנכון\"\nנשים רבות, מתברר, מבקשות שלא להזין את התינוקות בתחליפי חלב במהלך השהות בבית החולים. 63.9% מהיהודיות ו-49.6% מהערביות דיווחו כי ביקשו שהילוד יזון מהנקה בלבד. עם זאת, 64.7% מהיהודיות ו-74.6% מהערביות דיווחו שלתינוק ניתנה תמ\"ל (תרכובת מזון לתינוקות) במחלקת היולדות.\nעוד על פי סקר זה, שיעור ההנקה באוכלוסייה היהודית בגיל חודשיים עמד על כ-70% ושיעור ההנקה הבלעדי הגיע לכדי 61% בלבד. מנגד, שיעור ההנקה בקרב האוכלוסיה הערבית היה 87% ושיעור ההנקה הבלעדית, 47%. בגיל חצי שנה שיעור ההנקה ירד ועמד על 51% בקרב נשים יהודיות ושיעור ההנקה הבלעדית עמד על 22%. הנתונים המקבילים אצל נשים ערביות היו 64% ו- 12%. בגיל שנה הנתונים ירדו עוד יותר ועמדו על 26% ביהודיות ו-36% בערביות."}
{"article_id": "0,7340,L-4761980,00.html", "header_title": "הילדים שותים אלכוהול - תפסיקו להתכחש ותתחילו לפעול", "full_text": ". הילדים התחילו 'לתדלק' כבר באוטובוס כי לתוך המועדונים אסור להם להכניס אלכוהול. הילדה הלכה למסיבת יום הולדת וסיפרה לאמה שהמסיבה קרובה לבית. עד שהם הגיעו למועדון, היא הייתה כל כך שיכורה, שהתמוטטה עוד לפני שהספיקה להיכנס והגיעה לאשפוז\". כך מספרת ד\"ר טל שניר, מומחית לרפואת ילדים ומנהלת מרפאת מתבגרים במחלקת ילדים של בית חולים \"דנה\" שרואה מדי יום ילדים במצבים קשים לאחר ששתו אלכוהול.\nד\"ר שניר: \"בדרך כלל הם מגיעים למיון במצב של איבוד הכרה. לפעמים חברים שלהם מביאים אותם, לפעמים החברים נוטשים אותם בגינות או על הספסים ואז אוספים אותם אמבולנסים או סיירת הורים. ביקורם של רוב הילדים עם הרעלת אלכוהול מסתיים במיון, שם הם מתאוששים ומשוחררים הביתה בליווי ההורים. אלי למחלקה מגיעים הילדים במצב שמצריך אשפוז. עד כה, גיל המאושפז הצעיר ביותר עומד כיום על 12\".\n\"חשוב להבין שהספיגה שלו יחסית מהירה, אבל ההשפעה פגה מאוד לאט. כאשר ילד מגיע למיון מחוסר הכרה, עדיין אי אפשר להבין לאיזה מצב הוא ידרדר. כאשר ילדים מגיעים למיון דבר ראשון עושים את הערכת המצב שלהם. ילדים מחוסרי הכרה מתקבלים למיון כ'פלוני אלמוני' ועד שהם חוזרים להכרה, אין לנו אפשרות אפילו ליידע את ההורים.\n\"הסיכון הכי גבוה הוא הפסקת נשימה. קודם כל בודקים להם את רמת האלכוהול בגוף, באמצעות בדיקת דם. ברגע שאנחנו יודעים כמה אלכוהול הם צרכו, אנחנו יכולים לנבא כל תרחיש. לפעמים הם נזקקים לאשפוז ומעקב כי הכבד מפרק את האלכוהול בדרך כלל תוך 24 עד 48 שעות\".\n\"ברגע שהילדים מגיעים למיון או לאשפוז, אי אפשר כמעט לתקשר לא רק איתם, אלא גם עם ההורים, כי הם עסוקים לרוב בלכעוס עליהם. יש מנגנון של התערבות מידית במיון. ילד משוחרר הביתה אחרי שיחה עם עובדת סוציאלית אבל כשילד מגיע לביקורת של מרפאת מתבגרים אחר כך, זה סימן שההורים שלו מאוד אחראיים. ההורים בדרך כלל מתייחסים לנושא הזה בסלחנות ומניחים שהילדים כבר למדו את הלקח\".\n\"כאשר הם מגיעם לביקורת במרפאה, הם עוברים סקירה נרחבת שכוללת לא רק בדיקות גופניות אלא גם סקירת אורחות חיים ומצב נפשי. אנחנו מנסים למפות ולהבין מה גרם לדבר כזה. ברוב המקרים מדובר היה בהתנסות ראשונה וזה לא חזר לעצמו. אמנם היו מקרים בהם נדרשנו לערב גם רשויות מתאימות\".\n\"קודם כל להפסיק להתכחש לבעיה. על צריכת האלכוהול צריך לדבר מאוד מוקדם, לפחות בכיתה ח'. צריך לדבר על התופעה באופן כללי ולא באופן ישיר: 'אתה יודע שיש ילדים בגיל שלך ששותים אלכוהול? אז אם שותים בהפרזה, זה מה שיכול לקרות' – ולתת דוגמאות של התופעות, לספק את המידע.\n\"חשוב לשאול אותם בצורה ישירה אם שתו אלכווהול, לחכות להם כשהם חוזרים בערב, לתת נשיקה, להריח אם יש להם ריח של אלכוהול מהפה. אם הם הלכו לישון אצל החברים, זה הסימון הכי טוב שהם שיכורים ולא רוצים לחזור הביתה.\n\"מחקרים בארה\"ב מראים שבבתים בהם ההורים נוטים לתת לילדים להתנסות באלכוהול בבית, לילדים יש נטיה להפוך בהמשך לאלכוהוליסטים. ברור שבשתיית אלכוהול יש הרבה עניין חברתי ותרבותי, לכן חשוב מאד לתת כאן דוגמה אישית – ילד שרואה את ההורים שלו משתכרים בבית או חוזרים שיכורים מבילוי, ישליך את זה גם על עצמו וירצה לשתות אלכוהול, אבל היעדר ניסיון במקרה זה יכול לגרום, כפי שכבר ראינו, לסכנת חיים\".\n\"כשהבן שלי היה בן 13-14 והתחיל לבלות עם החברים שלו בסופי שבוע, הבנו שחלק מהבילוי כולל התרוצצות בכל מיני פארקים שכונתיים, ועשינו איתו שיחה ראשונה על אלכוהול\", מספרת אסנת עופר, עיתונאית לענייני בריאות. \"לבן זוגי ולי היה ברור שהתפקיד שלנו הוא לתת לו כלים להתמודדות. מגיל צעיר רצינו שירגיש שהוא מפעיל שיקול דעת עצמאי וחושב בצורה ביקורתית.\n\"יום שישי אחד אחרי ארוחת ערב אמרנו לו: 'בוא נדבר רגע על אלכוהול. ניסית?' והוא ענה באופן טבעי לגמרי: 'כן', שזה הגיוני כי בבית יש אלכוהול ולפעמים הוא היה טועם יין בארוחות. גם ידענו שבקבוקים זולים של וודקה, ג'ין וערק מוצאים את דרכם באופן מסתורי לפארקים שכונתיים, כלומר הכתובת הייתה על הקיר. פה באזור יש סיירת הורים מאוד רצינית והתחלנו לשאול אותו אם הוא פוגש את הסיירת והאם מישהו מהחברים שלו השתכר פעם באופן רציני. זה היה מובן מאליו שיש אלכוהול בסביבה\".\n\"היה לי נורא חשוב שהוא ידע לבוא לחלוק איתי דברים – לא מפחיד אותי לדבר איתו על הכול וגם על אלכוהול. הסברנו לו על מה מבוסס כל סוג של אלכוהול שיכול להגיע אליו באחת הישיבות שלהם בפארקים. שאלתי אותו אם היה מקרה שמישהו מהחברים שלו הגזים, והוא סיפר לי על מישהו ששתה יותר מדי, אז הם הלכו להביא לו משהו לאכול ולשתות. היה לי חשוב להבהיר לו שהוא צריך לשים לב למה שקורה מסביב. יש לו אחריות כלפי החברים שלו.\n\"חבר מאוד טוב שלו הגיע למצב של אשפוז. זה קרה כבר אחרי שהם סיימו את התיכון, הם היו אמורים לטוס כמה חברים לחו\"ל והבחור הזה אושפז וביטל את הנסיעה. אין לי מושג מה קרה שם, כנראה הוא נסחף, כי בטוח זה לא היה משהו כדי לעשות רושם על החברים. אני זוכרת שהחבר'ה לקחו את זה מאוד קשה\".\nגלית נחום, מתנדבת במשך שנתיים בסיירת הורים ביוקנעם, אמא לשלושה מתבגרים (דור בן 17.5 ותאומים שיר ושחר בני 12.5) מספרת: \"כל משמרת שלנו מורכבת משני סיירים ושתי סיירות מצויידים בתרמוס תה ועוגיות עבור הילדים. הגילאים שאנחנו פוגשים בשטח ששותים אלכוהול הם מכיתות ח' ועד יב'. ישנה תרבות שתיה. זה מתחלק בין נוער שלוקח מהבית אלכוהול לבין הנוער שמוצא בגיר שיקנה עבורו שתיה, לרוב שתיה זולה. הרבה נוער נמצא בחוץ בימי שישי בעיקר בגלל חוסר מעש ויש גם חבר'ה שפשוט אוהבים את זה – ישיבה בפארקים או ספסלים בגינות\".\nנחום: \"אנחנו מגיעים לחבורות הילדים, שואלים לשלומם בודקים אם הכול בסדר ומחלקים להם תה ועוגיות. במידה ויש שתיה אנחנו מתמהמהים קצת לבדוק מה מצבם, משוחחים איתם ומסברים להם את הסכנות בשתית אלכוהול. בודקים אם יש ילד או ילדה הנמצאים במצוקה בגלל שתיה או כל דבר אחר. היום, לאחר שנתיים של סיורים הצלחנו להגיע למצב שהנוער בוטח בנו, מחכה לנו. בהתחלה, כמובן, היו משייכים אותנו למשטרה וטענו שאנחנו כמוהם, אבל עם הזמן הצלחנו להסביר להם שאנחנו לא גוף אוכף ושאנחנו נמצאים שם בשבילם ועבורם.\n\"לפעמים ישנם סיורים רגועים מאד, כשרוב הנוער שנמצא בחוץ לא שותה, אך לפעמים יש סיורים בהם ילדים מכיתות ח' שותים יחד עם נערים בוגרים יותר – כיתות י\"א-י\"ב, גם בנים וגם בנות. היו מקרים שנאלצנו להתערב ולקחת ילד או ילדה ששתו יותר מדי הביתה, לקרוא להורים או, במקרים של אובדן הכרה להזמין אמבולנס. אנחנו נמצאים בקשר רציף עם הרכזת והעירייה. באופן אישי הילדים שלי לא נמצאים בימי שישי בחוץ, אבל זה לא מונע ממני לצאת, לפגוש נוער מדהים ולעזור במה שצריך. מעבר לכך שאני מלמדת את הנוער על נושא האלכוהול, הם מלמדים אותי הרבה יותר על ההתסכלות בעיניים שלהם\".\nפרופ' אבינועם רכס, נוירולוג ויושב ראש הלשכה לאתיקה של ההסתדרות הרפואית בישראל, מציין כי \"יש עליה גדולה מאוד בצריכת אלכוהול בקרב בני נוער, שבאופן טבעי מלווה בעליה באלימות, תאונות דרכים ונזקים גופניים נוספים\". לדבריו, \"צעיר ששותה אלכוהול מאבד את הסרגלים החברתיים שלו, הוא לא מבחין מה מותר ומה אסור ונתון להשפעה של גורמים שליליים ודחפים אינסטינקטיביים שלו. ראיתי הרבה פעמים אנשים צעירים שהיו מעורבים במעשי אלימות קשים ביותר בטענה של 'אני לא זוכר, אני לא יודע, פעלתי תחת השפעת אלכוהול'. זה כמובן לא משחרר אותם מהאחריות הפלילית\".\n\"אני לא מדבר כבר על הצריכה התמתמשכת של אלכוהול שיכולה לגרום לנזקים לכבד, זה לוקח הרבה שנים ולא רואים את זה אצל הצעירים. דבר נוסף שמאוד חמור ונלווה לצריכת האלכוהול הוא הסיכון בלאבד זיכרון לטווח קצר, בדיוק כמו בהשפעה של סם אונס. יש לאלכוהול השפעה בדיוק כזאת – נערות צעירות יכולות למצוא את עצמן במצב של אחרי יחסי מין עם גבר, כשהן לא זוכרות מה בכלל קרה.\n\"אני חושב שיש צורך לאסור על בני נוער להשתמש באלכוהול כמה שניתן, להעלות את הגיל המותר לצריכת אלכוהול, כמו בארה\"ב, למשל, לגיל 21. צריך לעשות כל מה שאפשר כדי להפחית את השימוש באלכוהול בקרב בני הנוער. חייבת להיות הסברה ברורה בבתי ספר, בסביבות גיל 15-16, אבל חייבת להיות גם חקיקה – ילדים לא יכולים להכנס לחנות ולקנות לעצמם אלכוהול\"."}
{"article_id": "0,7340,L-4852017,00.html", "header_title": "מלמדים את הילדים לא לאכול סתם", "full_text": ". והנה, הרגשתי שחזרתי במנהרת הזמן לפחות 30 שנה אחורה כאשר ביליתי בבריכה עם בני. היה נדמה לי (או שבעצם רציתי להאמין בכך) שדברים השתנו, שהיום ההורים מודעים יותר לחשיבות התזונה והרגלי אכילה נכונים. אז אולי יש מודעות גבוהה יותר, אבל בהתנהגות הממשית הרבה לא השתנה.\nההורים (בדיוק כמו בדורי) הגיעו מצוידים, ובמה? חטיפים, ממתקים ויש כאלו שהביאו פירות. הילדים השתובבו בבריכה וההורים ישבו בצידי הבריכה מתפעלים מההישגים של הקטנטנים. בכל פעם שהילד עבר ליד האימא או האבא הוא קיבל איזה חטיף, ממתק או חתיכת פרי. מסכן, כבר עברו חמש דקות מאז הפעם האחרונה שלא אכל כלום.\nומה הילד לומד? שאוכלים בהיסח הדעת, על הדרך, בלי באמת להיות מודעים לאכילה. הילד לומד שאין קשר בין הרגשת רעב ושובע לבין אכילה. אז פלא שבגיל מבוגר יותר אני שומעת מטופלים שאומרים שאין להם מושג מהי תחושת רעב אמיתית/פיזיולוגית. הגדילה לעשות אותה אימא שניסתה להרגיע את הילד שהשתולל בצורה מוגזמת ואמרה לו \"בוא, אתן לך משהו טעים.\" גם הוא לומד שאוכל הוא פרס וגם עונש.\n-\n-\n-\nמעניין מה קורה להורים כאשר הילדים גדלים מעט. בגיל צעיר יותר, ההורים מקפידים להאכיל את התינוקות כל שעתיים-שלוש. אף הורה לא יעלה על דעתו להאכיל את התינוק כל כמה דקות. אז מדוע החל מגיל שנתיים כל הסכרים נפתחים ואפשר להאכיל אותם כל הזמן? ואולי פה מתחילה האכילה הרגשית שמלווה אותנו כל חיינו הבוגרים.\nאולי פה אנחנו לומדים שכאשר משעמם - אוכלים, לא טוב לנו - אוכלים. וכך, מאבדים הילדים את הרגשת הרעב והשובע הפיזיולוגים שנולדו איתם, כל הורה מזהה את בכי הרעב של תינוקו, וברגע שהילד שבע, מאוד קשה עד בלתי אפשרי להמשיך להאכיל. וכך, אנחנו במו ידנו מחבלים במנגנון היפה הזה ומלמדים את הילדים שאוכלים על הדרך מכל מיני סיבות שונות ומשונות ולא מתוך רעב אמיתי.\nאז לא להביא אוכל לבריכה או לכל פעילות אחרת? בהחלט אפשר להביא, אבל בואו נעשה הפסקת אוכל שבה הילד יושב ואוכל בצורה מסודרת ולא בהיסח הדעת. חשוב להגדיר את הפסקת האוכל. זו ארוחת ארבע או ארוחת ערב, אבל לא סתם אכילה. ובואו נאכל יחד עם הילדים בצורה מסודרת והעיקר גם מכבדת ומכובדת.\nהן בחירה מעולה לארוחת ארבע. אבטיח, קצת מילון חתוך וכו' אבל לא בכמויות מסחריות. וברגע שהילד איבד עניין, שחררו, הרי הגענו להשתובב וליהנות. להחזיר את הפירות לכלי האיחסון ולחזור לבריכה, לנדנדה ולעבודה. אפשר להביא קצת ירקות חתוכים. כריכים זו בחירה מעולה. כדאי ללמד כבר מגיל צעיר לאכול לחם מחיטה מלאה, וכך, הכריך משביע, מרגיע, טעים ואיכותי תזונתית.\nגבינה, ביצה, חומוס, טחינה, כל מה שאתם וילדכם אוהבים. \"ואם הילד לא ירצה לאכול?\", שאלה אותי אחת האימהות. אם היא תתמיד ותאכל יחד עם הילדים, תוך זמן קצר, הילד יצטרף לארוחה בכיף. כדאי להתחיל עם ההרגל הזה כמה שיותר מוקדם, כדי להרגיל שאנחנו נותנים כבוד לאוכל.\n- אם נבדוק את הערכים התזונתיים של מרבית החטיפים נגלה שהם מכילים המון קמח לבן, שומנים, נתרן בכמויות מסחריות, צבעי מאכל שונים ומשונים והמון קלוריות ללא כל יתרון בריאותי. קלוריות ריקות. ברגע שהילד מתרגל לטעם המלוח של החטיפים יהיה קשה מאוד להרגיל אותו למזונות פחות מלוחים. עדיף לקנות את האריזות הקטנות יותר כדי שהילד יתרגל לאכול פחות חטיפים.\n- חשוב להזכיר לילדים לשתות. ואנא, זו ההזדמנות להדגיש מחדש את חשיבות השתייה ללא סוכר. לא חבל להרגיל את הילדים לשתייה ממותקת? הרי בכוס שתייה ממותקת יש לפחות חמש כפיות של סוכר נקי, מיותר לגמרי. ואגב, מחקרים הראו שבבתים ששותים מים, גם הילדים לומדים לשתות מים וליהנות מהם. אבל כאשר ההורים שותים רק משקאות ממותקים, איך אפשר לצפות מהילד שישתה רק מים? אז חברים, הורות זו אחריות. החלק החשוב ביותר הוא הדוגמא האישית, וזו ההזדמנות ללמוד לשתות מים, ואם רוצים, קראו להם מיץ עננים.\nהפיתויים שעומדים כיום בפנינו הם רבים. ואם לנו קשה כל כך לעמוד בהם, חשבו על הילדים הקטנים שלנו. הרי המשמעות של דחיית סיפוק כל כך רחוקה ולא מובנת להם. וכך, כאשר ילד רואה מאכל טעים, משחק שקורץ לו, הוא רוצה את זה, ולא סתם רוצה – עכשיו ומיד.\nחלק מהתפקיד ההורי הוא לשים לילד גבולות ברורים ומוגדרים. כולנו זקוקים למסגרות ולגבולות וכך, בדיוק כמו שמלמדים ילדים שהולכים לישון בשעה מסוימת, שלא חוצים כביש לבד, חשוב ללמד גם גבולות של אכילה. וילדים, כמו ילדים, בודקים גבולות, בודקים את יכולת ההורים לעמוד בגבולות שקבעו.\nדוגמה נהדרת לכך היא סיור קצר בסופר. הורים מותשים מנסים לעבור בשלום קנייה, כאשר הם מלווים בילד אחד או יותר. והסופר מלא בפיתויים. והנה, צלחנו את הקנייה והגענו בשלום עד לעמדת התשלום.\nשם, ממש בישורת האחרונה הילד גילה אינספור ממתקים והמלחמה מתחילה. מוכר? את רצונו הוא מביע בקולי קולות ולא אחת לאחר ויכוחים ההורה המותש \"נכנע\" והילד מקבל את מבוקשו. ומה למד הילד? שזה רק עניין של זמן והתמדה, בסופו של דבר הוא יקבל את מבוקשו. אז מה עושים?\nהחלטות ריאליות - אולי כדאי להחליט יחד עם הילד מה הוא יכול לקבל וכמה. קשה לצפות מילד שיעבור את כל הסיור הזה בסופר בלי שום דבר. וגם במקרה הזה שתפו את הילד בבחירות. הדגישו את הדברים הבריאים יותר לעומת אלה הלא מומלצים. אבל חשוב לעמוד מאחורי ההחלטה וכמובן, נא לא להפוך את האוכל לזירת איגרוף, ולזירת מלחמה."}
{"article_id": "0,7340,L-4853181,00.html", "header_title": "הרופאים נגד ה\"רעש\" שעורר התמ\"ל החדש: \"עדיף הנקה\"", "full_text": "במכתב שנשלח היום (ראשון) על ידי איגוד רופאי בריאות הציבור בהסתדרות הרפואית לשר הבריאות יעקב ליצמן, הם מתריעים מפני החשש שמסע הפרסום של תחליפי מזון לתינוקות יגרום לנשים לבחור בתחליפים האלו במקום בחלב אם.\n\"בימים האחרונים אנו עדים למסע פרסום אגרסיבי בכל אמצעי התקשורת של משווקי תרכובות המזון לתינוקות. הסיבה לכך היא תחרותית-כלכלית בלבד - מסע החדרה של מותג חדש לשוק ומסעות פרסום נגדיים שנפתחו מצד המתחרים\", כתבו רופאי בריאות הציבור. \"הפרסום למותג החדש אף מדגיש בצורה מובלטת במיוחד במהלך התשדיר את \"אישור משרד הבריאות\", באופן שעלול להטעות את הצופה לחשוב שהמשרד מעודד את השימוש במותג זה, או בכלל מעודד מעבר לתרכובות מזון לתינוקות במקום הנקה בחלב אם\".\n\"לצערנו הרב, אנו צופים תופעת לוואי עיקרית מ'מלחמת המותגים' הנוכחית. תיתכן פגיעה משמעותית בשיעורי הנקת התינוקות בחלב אם בישראל, ובפרט פגיעה בשיעורי ההנקה הבלעדית, זו המומלצת בארץ על ידי משרד הבריאות, ובעולם על ידי ארגון הבריאות העולמי, למשך חצי השנה הראשונה לחיי התינוקות. לכן, דווקא בעת הזאת אנו פונים לכבוד השר לצאת בקריאה פומבית לעידוד ההנקה בחלב אם\"\n-\n-\n-\nלדברי הרופאים, חלב אם הוא המזון המועדף והבטוח כבחירה הראשונה לכלל התינוקות, כולל פגים. להנקה בחלב אם יתרונות תזונתיים, בריאותיים, התפתחותיים, פסיכולוגיים וכלכליים לתינוק, לאם, למשפחה ואף לחברה. לפי המלצות ארגון הבריאות העולמי, יש לבסס את ההנקה כבר סמוך לאחר הלידה. על פי נתוני האיגוד, בישראל, קיים פער בין שיעור הנשים שמעוניינות להניק לבין שיעור ההנקה בפועל.\nבעוד שיותר מ-90% מהנשים בישראל אכן מביעות לאחר הלידה רצון להניק, בפועל, לאחר חודשיים מהלידה רק 58% מהנשים מניקות. לדבריהם, נשים רבות נתקלות בקשיים, לעיתים רבות טכניים בעיקרם, בעיקר בתחילת ההנקה.\n\"פרקטיקות נפוצות בבתי חולים, כמו הפרדת התינוק מהאם, שימוש בתינוקיות, היעדר תמיכה מקצועית מיומנת, והחדרה אגרסיבית של תרכובות המזון לתינוקות למחלקות - לעיתים כחלק מהתחרות העסקית - מקשות על תחילת ההנקה עבור האם והתינוק.\n\"בשל כך, ייעוץ הנקה מוסמך, הניתן בבתי החולים וטיפות החלב על ידי אחיות המוסמכות לכך בקורס ייעודי הוא מרכיב הכרחי במתן תמיכה מקצועית ומיומנת עבור כל אם המעוניינת להניק, ייעוץ אשר חשוב שיינתן מוקדם ככל האפשר\".\nבבתי חולים שבהם ניתן ייעוץ הנקה, שיעורי ההנקה גבוהים יותר. דווקא טיפות החלב, התחנה הראשונה אליהן מגיעים התינוקות זמן קצר לאחר שחרורם ממחלקת הילודים, סובלות ממחסור חמור ומתמשך באחיות המוסמכות כיועצות הנקה, על רקע המחסור הכללי במשאבים המוקצים למערך השירות המונע לילד מזה שנים.\n\"ישראל, כמו שאר המדינות החברות בארגון הבריאות העולמי, התחייבה לאחרונה להעלות את שיעור ההנקה באוכלוסייתה לפחות ב50% בעשור הקרוב. חשוב עוד לציין שהנקה גם חוסכת למעשה כסף רב, בכך שמשקי הבית נהנים מחיסכון בהוצאות המשמעותיות המאפיינות רכישת תחליפי חלב לתינוקות\", מסכמים פרופ' נדב דוידוביץ, יו\"ר הארגון, וד\"ר חגי לוין, מזכיר האיגוד, במכתבם."}
{"article_id": "0,7340,L-4722188,00.html", "header_title": "הנחיות חדשות: כמה זמן מותר לילדים לצפות בטלוויזיה?", "full_text": "מסמך הנחיות חדש שיפורסם בקרוב ומובא כאן לראשונה ב-ynet, קובע מה משך זמן הצפייה ביממה המומלץ לילדים, ואף מזהיר כי חשיפה ממושכת מדי או צפייה בתכנים לא מתאימים, עלולות לגרור בעיות התנהגות, הפרעות שינה ואפילו בעיות ריכוז וחברה.\nבשל חששות אלה, פרסם האיגוד האמריקני לרפואת ילדים מסמך הנחיות שקובע מה ההגבלות שיש להציב בפני ילדים בנוגע לחשיפה לאמצעי התקשורת. על בסיס ההנחיות האלה, יפורסמו בקרוב גם המלצות דומות של איגודי רופאי הילדים הישראלים, שעיקריהן מובאות כאן לראשונה:\n1. יש למנוע חשיפה של פעוטות מתחת לגיל שנתיים לטלוויזיה. מחקרים הראו כי צפייה בטלוויזיה פוגמת בשינה של הילדים, מעודדת התפתחות של הפרעות קשב וריכוז, מגבירה את הסיכון לעודף משקל, התנהגות אגרסיבית ופוגמת בהתפתחות הילד. מספיק שהטלוויזיה תפעל ברקע, כדי לפגוע בריכוז של הילד במהלך פעילות אחרת. הטלוויזיה אף מגבירה את הסיכון לעיכוב בהתפתחות הדיבור של הילד ובפעילותו היצירתית.\n2. מומלץ להגביל את זמן החשיפה למסכי בידור (טלוויזיה, סמרטפון) לשעה עד שעתיים ביום בלבד.\n3. מומלץ להרחיק מחדר השינה של הילדים טלוויזיה ואמצעים אלקטרוניים.\n4. הציעו לילדים אמצעי בילוי ומשחק לא אלקטרוניים, כמו ספרים, עיתונים או משחקים \"ותיקים\" (מונופול, קלפים, וכו').\n5. על ההורים להשגיח על המדיה שהילדים צורכים בטלוויזיה, באינטרנט ובסלולרי, כולל צ'אטים ברשתות החברתיות.\n6. צפו יחד עם הילדים בטלוויזיה ובסרטים. השתמשו בכך כדרך לשיחות על ערכי משפחה חשובים.\n7. קבעו כי במהלך הארוחה המשפחתית ולאחר זמן כיבוי אורות, אין לצפות בטלוויזיה, לגלוש או להשתמש בסרמטפון.\n8. על הצוותים החינוכיים בבית הספר להנחות את ההורים כיצד יש להשגיח על צפיית ילדים במדיה וכיצד יש להגבילה.\n9. על רופאי הילדים לשאול את ההורים בעת ביקור במרפאה, שתי שאלות: כמה זמן צופה הילד בטלוויזיה מדי יום, והאם ישנם מכשירי צפייה בחדר השינה שלו? מחקרים הראו כי מכשירי טלוויזיה בחדר השינה של הילדים מגבירים את הסיכון להשמנה, לשימוש בחומרים אסורים, ולצפייה בתכנים מיניים. הזמן המוקצב למטופלים במרפאות העמוסות הוא מאוד קצר, ושתי שאלות אלה הן מפתח להדרכת ההורים כיצד יש להגביל את שימוש הילד באמצעי המדיה.\n\"ההגבלה לשעתיים ביום היא הכרחית וחשוב שההורה ינסה לשמור עליה\", אומר ד\"ר שי חן גל, פסיכולוג ילדים. \"כמו כל דבר, מדובר בהתמכרות שעלולה להתגבר לאורך זמן ויש לה שורה ארוכה של נזקים כמו פגיעה בתקשורת הבין אישית, רצון של הילד לברוח מהעולם החיצוני, נזקים למערכת הראייה. פגיעה בקשר בין ההורה לילד, והתפתחות בעיות קשב וריכוז\".\nאיך אפשר להגביל את הילד? ד\"ר חן גל ממליץ להורים לתאם את ה\"גמילה\" מהמסכים עם הילד: \"כדאי להורים לערוך מעין חוזה בו מוסכם כי זמן המסכים לא עולה על שעתיים ביום. חשוב לתת לילד מדי פעם התרעה כמה זמן נשאר לו, כדי שיוכל להתכונן. וכמו בכל דבר, חשוב לעמוד על הגבולות ולא להיכנע לילד אם מתפתח ויכוח. הצבת גבולות לילד אין פירושה שההורה אינו אוהב את ילדיו. הילד מצפה שהוריו יהיו ההורים שלו, ולא חבריו, כיוון שהוא זקוק למנהיג שיוביל אותו וידריך אותו. ילד ללא הורה מנהיג, הוא ילד אומלל ועצוב\".\nתקשורת אלקטרונית הכוללת טלפונים סלולריים, אייפדים, וטלוויזיה היא כוח דומיננטי בחייהם של ילדים. הראיות בשנים האחרונות מראות כי המדיה עלולה לתרום משמעותית לסיכונים רבים. לדעת מומחים, החדירה המכרעת של תקשורת לחייהם של ילדים ובני נוער מחייבת היערכות מחדש לצמצום והגבלה על השימוש במכשירים אלו.\nבנוסף לזמן אותו מבלים הילדים מול המדיה הכוללת, הטלוויזיה גם שינתה את פניה. אף שהיא נותרה אמצעי התקשורת מולו מבלים הילדים הכי הרבה, מעל 4 שעות ביממה בממוצע, הרי שכמעט שליש מתוכניות הטלוויזיה משודרות גם על פלטפורמות חלופיות כמו מחשבים או טלפונים סלולריים. כמעט לכל הילדים ובני הנוער יש גישה לאינטרנט, לעתים קרובות גם במהירות גלישה גבוהה, ולכשליש מהם ויותר יש גישה למסכים בחדר השינה שלהם.\nמחקר נוסף מגלה כי רק הורים מעטים מגבילים את ילדיהם מול המדיה. ממחקר זה עלה כי שני שליש מהילדים ובני הנוער מדווחים כי להוריהם \"אין כללים\" לגבי משך הזמן המותר מול המדיה. ילדים צעירים נמצאו צופים גם בסרטים למבוגרים בלבד המכילים תכנים לא הולמים לילדים כמו אלימות וסקס.\nמעל 60% מהילדים ממשיכים לסמס גם אחרי שעת כיבוי האורות, ולמחרת ההורים מוצאים אותם עייפים, מתקשים להתעורר ואינם מרוכזים בבית הספר. אחד המחקרים מצא כי 20% מהמתבגרים שולחים או מקבלים מסרונים או תמונות מיניות במכשירי הסלולר או האינטרנט."}
{"article_id": "0,7340,L-4836178,00.html", "header_title": "מחאת ההורים על החופש - הגיע \"יום הזעם\"", "full_text": "עכשיו, הורים שכורעים תחת הנטל החליטו לעשות מעשה ולצאת למאבק. בקבוצת פייסבוק שהקימו לשינוי המצב חברים כבר עשרת אלפים איש. ב־15 באוגוסט הם מתכננים מחאה מאורגנת תחת הכותרת \"יום הזעם\". במסגרת המחאה יציגו בין היתר שורה של פתרונות למצוקת ההורים בישראל. \"יש לנו ילד בן ארבע\", אומרת אורית הראל מירושלים, \"אני לא יודעת איך מסתדרים כשיש יותר מילד אחד\", היא מוסיפה בדאגה.\n-\n-\n-\n\"יש לי בסך הכל 15 ימי חופש מהעבודה. לילד שלי יש 60 ימי חופש. זה בלתי נסבל. יש את כל אוגוסט, את חול המועד פסח, את ימי ההסתגלות, ימי החג, ימי הצום ואין לזה סוף. כל הימים האלה שאת לא מגיעה לעבודה זה על חשבונך. בחורף האחרון כשירד שלג באו מהעבודה לקחת אותי עם ג'יפ ואת הילד הייתי צריכה להשאיר אצל השכנים. לא יכול להיות שמערכת החינוך לא תהיה מותאמת בכלל למשק. כל שנה עולה לי החום כשאני מסתכלת על לוח החופשות. לא נראה לי הגיוני שאני צריכה לחשוב על סידורים הזויים. זו חובתה של המדינה לדאוג לדברים האלה. למה לעובדים כמוני יש 15 ימי חופש ולמורים יש 60? איך זה מסתדר?\".\nהראל מציינת שעיקר הנפגעים הן הנשים העובדות. \"מישהו בבית צריך לוותר וברוב הבתים קורה שהאמא מוותרת. זה מעצים את אי־השוויון במשק בין גברים לנשים. אין סיבה שמישהו מההורים ייקח את הוויתור הזה על עצמו\".\n\"משרד החינוך צריך לדאוג קודם כל לקיצור את החופש הגדול. צריכות להיות קייטנות מסובסדות ומפוקחות בקיץ. כולנו צריכים לצאת לעבוד כדי שתהיה לנו קורת גג. הכוח אצלנו — אצל ההורים. אם לא נקום ולא נתקומם שום דבר לא יקרה. הנושא הזה צריך להיות בראש סדר העדיפויות, הרבה לפני האיום האיראני — אלה החיים עצמם\".\nלמעיין וגיא פרץ משדרות יש שלושה ילדים קטנים. \"הגדול בן חמש, האמצעית בת שלוש ויש לנו תינוק בן שלושה חודשים\", היא אומרת בגאווה מהולה בעייפות.\n\"זה בעיקר אני מסתדרת. בעלי עצמאי. הוא מגיע הביתה בשעות מאוד מאוחרות וזו אני שמנסה לבד לתמרן בין לטפל בילדים, להעסיק אותם, לארגן את הבית, להכין ארוחת בוקר, ארוחת צהריים, לבין התינוק שצורח בגלל הגזים שעוד לא עברו. מרגע שהילדים יצאו לחופשה קלטתי שלא אוכל להמשיך להניק והתחלתי לתת תחליף חלב\".\n\"אמא שלי נפטרה כשהייתי בת 15. אבא שלי עובד קשה ונמצא במרוץ אחרי הזמן. אני לגמרי לבד בלי עזרה, לכן הארכתי את חופשת הלידה, כך שהחודש אני ללא שכר בשביל להיות עם הילדים בבית באוגוסט. לגיא בעלי יש חברת בנייה, הוא כל היום מתרוצץ בכבישים ובחום מאתר לאתר. כך שגם כשהוא חוזר הביתה הוא מותש. בשדרות היו קייטנות רק ביולי עד השעה אחת. באוגוסט אין שום פתרונות\".\n\"לדעתי, ילדים עד סיום בית הספר היסודי לא צריכים חופשה כל כך ארוכה. איך ילד בן שלוש או בן חמש יכול להעסיק את עצמו חודשיים שלמים? זה בלתי אפשרי מבחינתנו ההורים. אם לא הייתי בחופשת לידה הייתי מוציאה הון על פתרונות פרטיים\".\nאת קבוצת הפייסבוק \"\n\",\n\t הקים שחר תורג'מן, בן 49, מנכ\"ל קבוצת הדקה ה־90. תורג'מן מורגל במאבקים ברשת: בעבר יצא לקרב נגד מחירי הקפה המופקעים בנתב\"ג ובשנה שעברה הקים אתר שקרא להעלות סרטונים החושפים את \"הישראלי המכוער\". עכשיו הוא נרתם, כאב לשלושה ילדים למחאה החברתית החדשה - לקצר את ימי החופש של הילדים.\n\"אני פועל כרגע בניגוד לאינטרס שלי בחברת התיירות, שם האינטרס שלנו הוא שהחופשות יהיו כמה שיותר ארוכות. למאבק הזה אני מגיע מהצד של הערכים החברתיים. כמות ימי החופשה של ההורים העובדים היא נמוכה להחריד, אולי הכי נמוכה במערב, ואין שום סינכרון עם ימי החופשה של הילדים. המטרה שלנו היא לגרום למחוקקים להבין שיש קבוצה של מיליוני ישראלים שזועקים לשינוי. כרגע יש שני מיליון תלמידים במערכת החינוך, שלהם יש הורים, יש להם סבים וסבתות שחולקים בנטל, אנחנו מדברים על מיליוני אנשים שהנושא נוגע אליהם ישירות\".\nלדבריו, הנושא צריך להיות מטופל בוועדה בין משרדית. \"אנחנו מציעים קשת של פתרונות, קודם כל מדובר בעיקר על ילדים בגילאי גן ובית ספר יסודי. בחטיבה ובתיכון ילדים כבר יכולים להישאר לבד בבית. אפשר גם לוותר על ימי חופש של מורים, ואפשר לפצות אותם בימי חופש שלא במסגרת החופשות של הילדים. כמו שיש נקודות זיכוי להורים לילדים במס הכנסה צריך להוסיף להורים לילדים עד כיתה ו' ימי חופש. כלומר, לא צריך להוסיף ימי חופש לכלל העובדים במשק, אלא לקבוצה ספציפית\".\nלתורג'מן שלושה ילדים. בן 18 שמתגייס לצבא, בן 14 וילדה שעולה לכיתה ד'. \"אשתי עובדת כמורה, אני מבין גם שלא צריך לפגוע במורים כי אני יודע מקרוב כמה השכר של המורים עלוב. חלק מהתנאים הנלווים של המורים הם החופשות הארוכות, שמפצות על השכר הנמוך. אבל ניתן למצוא עוד פתרונות. אנחנו נמצאים עכשיו בזמן הקריטי שבו הורים מתחילים להיות תשושים ומרוששים. לכן ב־15 באוגוסט נייצר יום זעם. אנחנו קוראים להורים להגיד 'עד כאן'.\nשירה ועמית שפריר מרחובות נמצאים באותה בעיה. יש להם שני ילדים, בת שנתיים ובן ארבע וחצי. עד עכשיו שהו הילדים בקייטנה מסובסדת שעלתה 2,150 שקלים. מתחילת החודש הם משלמים עוד 2,200 שקלים על קייטנה נוספת לילדים לתשעה ימים בלבד. מרגע שהילדים יסיימו את הקייטנות ייאלצו ההורים למצוא פתרונות יצירתיים עבור הילדים.\n\"אנחנו שורדים בקושי רב. מה־21 בחודש אין לנו סידור ואז אני מתחילה לג'נגל. יומיים סבתא תשמור על הילדים, שלושה ימים אני ובעלי ניקח חופש וניסע לצפון, ולאחר מכן למשך השבוע האחרון - אין לנו פתרון. זה ג'ינגול יקר. את 2,150 השקלים הראשונים שילמתי בחמישה תשלומים. את ה-2,200 הנותרים גם אחלק לתשלומים\".\n\"מאוד קשה לנו בעבודה. אני עובדת שמונה שעות ביום ויש לי שעה ורבע נסיעה לכל כיוון. לרוב אני שמה את הילדים בבוקר ובעלי אוסף אותם אחרי הצהריים. כל הזמן אנחנו בחסר של שעות עבודה כי אין לנו ברירה. יש לנו סבתא שעוזרת פעם בשבוע ומוציאה את הילדים, וביום הזה אנחנו משלימים שעות\".\nרויטל ומלך אישיאגוייב גרים בחולון. יש להם שלושה ילדים בני תשע, שש ושלוש וחצי. שניהם עובדים במשרה מלאה. \"אין לנו עזרה, לא סבא ולא סבתא, אנחנו לגמרי לבד, מהילד הראשון\", אומרת רויטל. \"אני עובדת שבע שעות ביום אבל יש לי עוד שעה נסיעה לכל כיוון. בעלי עובד בשומרון. אנחנו בקושי מסתדרים. על הקייטנות של חודש יולי שילמנו 5,800 שקלים. קייטנות רגילות לחלוטין, לא משהו מיוחד. על הקייטנות של חודש אוגוסט היינו אמורים לשלם 3,800 שקל לשני הילדים הקטנים, ועוד קייטנה לילד הגדול עד השעה 13:00, בעלות של 1,900 שקל. אנחנו אומרים בגלוי, אין לנו אפשרות כלכלית לרשום אותם לקייטנות.\n\"בשנים קודמות היינו רושמים אותם לקייטנות בשני הסבבים ומשלמים 12 אלף שקל לחודשיים, אבל השנה אנחנו לא יכולים להרשות לעצמנו. בעלי יישאר איתם בבית. הוא נהג אוטובוס במועצה האיזורית שומרון. הוא יעשה קו מוקדם בבוקר, יחזור הביתה להיות איתם ובצהרים הוא ייצא עם שלושתם לעשות את הנסיעה של הצהריים. אם לא נעשה מחאה לא ישתנה שום דבר. איך אמא יכולה לעבוד במשרה מלאה אם שעות העבודה במשק חופפות לשעות של הילדים במסגרות?\".\nגם פבל ואנבל פוברצ'יק מיבנה עובדים במשרה מלאה. יש להם תינוק בן 9 חודשים. \"שנינו חיוניים בעבודות שלנו, אני בודק תוכנה ואשתי שפית במסעדה\", אומר פבל. \"אנחנו לא יכולים להיעדר, אז אנחנו מזעיקים את הסבתות או מזמינים בייביסיטר. עכשיו, בחופש הגדול אנחנו משלמים 2,500 שקלים על חודש מלא כשבעצם הילד נמצא בגן רק חמישה ימים ובשאר החודש הוא איתנו כי ככה זה עובד.\n\"בנוסף, אנחנו משלמים עוד אקסטרה לקייטנה בסך 900 שקלים. ואז בסוף יולי יש שבועיים שצריך להסתדר לבד. כאילו לא מספיק שהוצאנו מעל 3,000 שקל, עכשיו אנחנו צריכים גם לקחת חופש. זה מקומם אותי מאוד. הפתרון האידיאלי מבחינתי הוא להוסיף להורים, עד גיל מסוים של הילד, עוד ימי חופש. לפחות שיהיה לנו משהו חוקי להיאחז בו\"."}
{"article_id": "0,7340,L-4702224,00.html", "header_title": "דלת סגורה: לשרוד את גיל ההתבגרות של הילדים", "full_text": ". אצל כל ילד זה מגיע אחרת, בעוצמות שונות ובהתנהגויות שונות. זה מבלבל. מצד אחד הם יכולים להתנהג כאילו הם מאוד בוגרים וברגע אחר מסוגלים לבכות על הממתקים שלא קנית להם לטיול השנתי.\nהם מוצפים רגשית, מבולבלים, ולפעמים אנחנו פשוט לא יודעים למה לצפות. ואז זה מגיע: עימותים, מריבות, ויכוחים, רצונות ודרישות, הרבה אי נחת ואי שביעות רצון, וערעור על כל החוקים שהצבנו עד היום.\nכתגובה לכל זה אנחנו כהורים שואלים את עצמנו מה קרה לילד המקסים שלנו? איפה טעינו? מה עשינו לא נכון שהילד שלנו מתנהג כך? אז זהו שכנראה שזה ממש לא קשור בכם ופשוט שלב הכרחי בהתפתחות שלו.\nלגיל ההתבגרות יש תפקיד: לעזור למתבגר לגבש את הזהות שלו ולהפוך אותו לאדם עצמאי ובוגר. לצורך הגעה לשלב האחרון יש כמה שלבים בדרך שכוללים הרבה פעמים מרד, בעיטה בכל מה שחשוב לכם, התנגדות כללית, ורצון לגחך ולערער על מי שאתם ועל הערכים והאמונות שלכם ההורים.\nמוטרדים מהשינויים שעוברים על הילד שלכם? לא בטוחים איך להגיב ומה לעשות? מרגישים שההורות שלכם זקוקה לריענון והתאמה לגיל? אתם צודקים.\nנסו להיות אמפתיים ולהיזכר איך זה מרגיש להיות מתבגר. אנחנו כבר הספקנו לשכוח מגיל ההתבגרות שלנו אבל כדאי להיזכר בחוויות ובתחושות כדי להבין קצת יותר מה עובר על הילד שלנו. בנוסף: קראו כמה שיותר והבינו כמה שיותר על הגיל והתופעות שלו. ככל שתדעו יותר כך תירגעו ותדעו למה לצפות.\nעד כמה אתם שתלטניים ועד כמה אתם מאפשרים למתבגר להביע את עצמו ולהיות מי שהוא רוצה להיות? האם אתם סובלניים להבעת דעות שונות משלכם? האם אתם סומכים על המתבגר ומאפשרים לו עצמאות? גיל ההתבגרות מציב אותנו במצב שגם ההורות שלנו צריכה לעבור שינויים ושיפורים.\nמה שעבד בעבר כבר לא מתאים לילד מתבגר ולכן חשוב לבצע חשיבה והתאמה בהתאם למצב ולגיל של המתבגר שלנו. אל תמשיכו להתייחס אליו כמו ילד קטן כי זה פשוט לא יעבוד. הקדישו מחשבה לדברים שאתם יכולים לשנות בגישה שלכם ובהתנהלות מול הילד.\nאל תצפו לנהל תקשורת חד צדדית. כבדו את הילדים והקשיבו להם. מצאו מקומות בהם אתם יכולים להיות גמישים ופתוחים לקבל את דעתם ולשנות את דעתכם. לפעמים פשוט להיות איתם ולהבין אותם במקום להרצות ולדבר ייתן להם בדיוק את ההרגשה לה הם זקוקים. תנו להם להרגיש שאתם רואים אותם, מקבלים אותם ומעריכים את דעתם.\nלפעמים נראה לנו שהמתבגר לא מעוניין לשוחח אבל שיחות חשובות. כדאי לדבר על דברים ולא לחכות שיהיה מאוחר.\nנהלו שיחות פתוחות על מיניות, זוגיות, המחזור החודשי וקרי לילה. כל אלו הם נושאים חשובים שכדאי לדבר עליהם. שוחחו הרבה לפני שזה נראה רלוונטי ושימרו על תקשורת פתוחה.\nמותר לכם לדרוש ולצפות. הם עדיין ילדים וזקוקים שתגדירו עבורם מה מותר ומה אסור, מה מקובל עליכם ומה לא מקובל. כדאי שידעו מה מצופה מהם מבחינת עזרה בבית, לימודים, יציאה לבילויים ועוד. הסבירו ותאמו ציפיות על מנת שהדברים יהיו ברורים.\nתחשבו טוב ותבחרו על מה להתעקש ועל מה לוותר. שמרו על כמה דברים קריטיים שעליהם אתם לא מתפשרים. עזבו את כל השאר. כל מה שאפשר לשחרר שחררו ואל תאבקו על דברים זמניים ולא חשובים.\nהשתמשו בו כדי לשמור על אווירה טובה בבית . אל תהיו כל כך רציניים ומצאו הזדמנויות לשימוש בהומור וצחוק יחד עם המתבגר שלכם. קחו בקלות, אל תחסכו בחיוכים ובמילים טובות . רגעי צחוק יכולים לאזן רגעים קשים ומורכבים יותר.\nזכרו תמיד שאתם המבוגרים ואתם ההורים. הוו דוגמה לתקשורת טובה ולא לברוגזים ילדותיים. לימדו את הילדים להתמודד עם עימותים באופן בוגר, להביע את עצמם ואת הרגשתם ולהגיד מה הם צריכים או רוצים. ככל שתשקיעו בתקשורת שלכם עם המתבגר כך יהיה לכם קל יותר להתמודד עם סיטואציות שונות.\nתזכירו לעצמכם כל הזמן את הדברים החיוביים והכוחות והחוזקות של הילד. התבוננו על המתבגר בעיניים חיוביות ומצאו על מה אפשר לחזק ולתגמל. במקום להעיר ולבקר מצאו הזדמנויות לעודד ולחזק אותם על התנהגות טובה ועודדו אותם בזמנים קשים ובאכזבות. למרות שזה נראה כאילו לא אכפת להם הם עדיין זקוקים לאישור שלכם ולאהבה וקבלה שלכם ללא תנאי.\nקחו אוויר, נשמו עמוק, מצאו דרכים להירגע ולמלא מצברים. זה לא פשוט להיות הורה למתבגר. שימרו על עצמכם ומיצאו מקורות תמיכה. כשלכם יהיה טוב יהיה לכם יותר קל להיות סבלניים, להתגבר על התקופה הלא פשוטה הזו ולהיות הורים טובים יותר."}
{"article_id": "0,7340,L-4829141,00.html", "header_title": "השפעת הטכנולוגיה על המוח של הילדים שלכם", "full_text": "בשיתוף שירותי בריאות כללית\nכמו בכל דבר שקשור בבני אדם, המדיה בכלל והמדיה החברתית בפרט גורמות לנו לשילוב מעורר עניין של פחד והנאה. אנחנו נהנים לצפות בטלוויזיה, להתעדכן בפייסבוק על שקורה בעולם, לקבל הודעות מעניינות בוואטסאפ ולעקוב אחרי החברים שלנו באינסטוש. מצד שני, הזמן שאנחנו מקדישים למדיה החברתית מעורר בנו פחדים של חוסר שליטה, גם לגבינו וגם לגבי ילדנו.\nהרשת מלאה במיתוסים, מאמרים ומחקרים היוצרים תחושה שהמדיה פוגעת ביכולות הקוגניטיביות של ילדינו ובכישורים החברתיים שלהם ותיכף כולנו נהפוך ל'רובוטים' חסרי שליטה. הגיע הזמן לנפץ כמה מיתוסים נפוצים בנוגע להשפעת עולם הטכנולוגיה על הילדים שלנו:\nאחת השאלות המעניינות ביותר בנוגע לנוכחות הטכנולוגיה בחיינו, ובעיקר הטלפונים הסלולריים והרשתות החברתיות, היא מהי השפעתן על התפתחות המוח. הדבר מעסיק חוקרים, מורים והורים ללא הפסקה.\nג'אן פיאג'ט היה חוקר התפתחות קוגניטיבית שהמחקרים והתאוריות שלו מוערכים בכל העולם כבר עשרות שנים. התאוריה שלו גורסת כי למידה היא תהליך קוגניטיבי שעוזר למוח להתארגן מחדש סביב ביולוגיה וחוויות. החוקרים כיום מראים באמצעים מתקדמים כיצד המוח מתפתח, וכיצד המדיה הדיגיטלית משפיעה על ההתפתחות הזו.\nבמחקר שהשווה בין קבוצת אנשים עם ניסיון בשימוש בטכנולוגיה לקבוצת אנשים שאין לה רקע בטכנולוגיה, בעזרת הדמיית מוח, הצליחו להוכיח שבזמן קריאת ספרים אין הבדל בפעילות המוח בין הקבוצות. לעומת זאת, כשמדובר בשימוש באינטרנט, רואים שלקבוצה עם הניסיון יש יותר פעילות באזורים מסוימים במוח, זאת משום שבזמן שימוש באינטרנט יש צורך ביותר קבלת החלטות כגון 'על איזה לינק ללחוץ' או \"ומה לעשות עכשיו\". מסתבר שגלישה באינטרנט גורמת למוח לבצע התאמות שנדרשות לתפקוד טוב יותר בסביבה הזו.\nאך מתברר שאחרי כמה ימים, גם הקבוצה ללא ניסיון טכנולוגי פיתחה פעילות מוחית דומה לזו של הקבוצה הראשונה. כלומר, המוח שלנו יודע להתאים את עצמו לכל סיטואציה – בין אם זה אינטרנט או משהו אחר, כדי לתפקד בצורה מיטבית. המשמעות היא שלא האינטרנט גורם לשינוי, אלא המוח שיודע שהוא צריך להסתגל כדי לשרוד, כפי שעשה במשך אלפי שנים.\nהפרעות קשב היו כאן גם לפני המצאת הטלוויזיה, ובטח לפני הטלפונים החכמים והרשתות חברתיות. אחד מסממני הפרעת קשב הוא הקושי להתרכז במשימות, ונטייה מובנית לעבור ממשימה למשימה. בעולם של ימנו, אנו מוקפים בגירויים רבים, תכופים ומשתנים שמסיחים את הדעת. כמות הגירויים והאופן בו הם התרבו גורמים לנו לחשוב שהמסכים הם הגורמים להפרעת קשב, רק בגלל שהם שם, מול העיניים. כלומר, נראה שילדים ומבוגרים עם הפרעת קשב פשוט נמשכים יותר למסכים, וזה לא שהמסכים הם הגורם להפרעה.\nבמאמר משנת 2015 שפורסם בעיתון pediatrics, הזהירו מספר חוקרים כי יתכן שהילדים לא מצליחים ללמוד את כל הקשת של אפשרויות התקשורת ופיתוח רגשי שניתן לקבל משיחה עם מבוגרים. זאת לאור העובדה שחלק גדול מהתקשורת הבין אישית כיום של ילדים ונוער מתבצעת באמצעות מכשירי טלפון ובאמצעות אפליקציות צ'אט. לכן הם הופכים מנותקים רגשית, לא מסוגלים להיות אמפתיים וחברותיים כלפי אחרים ומרוכזים בעצמם. אנו רואים את הילדים מעדיפים לתקשר באמצעות הטלפון, ולכן מסיקים שיש להם בעיה חברתית.\nמצד שני, הסוציולוגית דנה בויד כותבת בספרה \"זה מסובך\" על בני נוער בעידן המחובר, כי בני נוער דווקא משתמשים בטכנולוגיה כדי להתגבר על בדידות חברתית. בניגוד לעבר, שבו היה מקובל לרדת למטה ולשבת עם חברים בשכונה. היום ההורים הרבה יותר מגבילים את הילדים, קובעים עבורם באיזה שעות הם יכולים להסתובב ולאיזה חוגים לרשום אותם. הילדים מתגברים על ההגבלות הללו דווקא באמצעות הטכנולוגיה.\nהמסקנה: אין הוכחה עדיין שהרשת פוגעת ביכולות התקשורת, אבל יש ממצאים שמראים שאנו משתמשים ברשת כדי לפצות על בעיות תקשורת.\nאחד הדברים הבולטים במדיה החברתית שהיא גוזלת הרבה זמן ואנחנו חוזרים שוב ושוב כדי לפרסם תמונות באינסטגרם, סטטוסים בפייסבוק או סתם לחלק לייקים. העובדה היא שרוב האנשים מודעים לכך שהם עסוקים יותר מדי זמן בפעילויות שונות על גבי מסכים, אבל לא ברור עדיין שהחסרונות עולים על היתרונות.\nיתרה מכך, גם השימוש במונח התמכרות כנראה שאיננו נכון. בעקרון, מנגנון ההתמכרות מכיל בתוכו איזשהו סיפוק תחושת הנאה. כשאתה מעשן, עוסק בפעילות מינית או משתמש בסם ממכר, אתה מרגיש הנאה ולא רגעית. בשימוש במדיה חברתית לרוב לא מתלווה כל תחושה של הנאה ובמקרים רבים יש תחושת ציפייה או חרדה שמתלווה (\"האם יאהבו את התמונה שהעלתי?\", \"האם מספיק אנשים יעשו לי לייק?\") כלומר, המניע הוא יותר חרדתי מאשר התמכרותי.\nכשאנשים רואים את הילדים שלהם עסוקים שעות במחשב או בטלפון הם נוטים להאשים את הטכנולוגיה. אבל צריכה להישאל השאלה – מדוע בני הנוער עסוקים בזה ולא במשהו אחר? האם האלטרנטיבה מצליחה לענות על הצרכים שלהם? האם לא הגבלנו את היכולת שלהם להיות בחברת אנשים אחרים?\nסקרים מראים שמעל 90% מההורים בטוחים שהילדים שלהם נחשפים לפניות של אנשים זרים באינטרנט, בעוד רק אחוז קטן אכן דיווח שזה קרה בפועל. הפחד כאן מאוד גדול, אבל אנחנו יודעים שלמרות שהרשת נכנסה לבתים שלנו, מרבית המקרים של פגיעה מינית מבוצעים על ידי אנשים שהילד או המבוגר מכירים מראש. כלומר האינטרנט לא גורם לילדים שלנו להיות חשופים יותר לסכנה.\nבנוסף לכך, בני הנוער והילדים יודעים לזהות כשמדובר במישהו זר. הם יודעים שלא מדובר בחבר מבית הספר או מהצופים, ומאותו רגע ההתנהגות שלהם לא קשורה בעובדה שהתקשורת היא דרך האינטרנט, אלא בצרכים רגשיים אחרים שצריך לתת להם מענה.\nבריונות היא בעיה קשה ולא חשוב אם היא מתבצעת באמצעות האינטרנט או בחלל בית הספר, אבל נשאלת השאלה עד כמה הבעיה נפוצה? חשוב לדעת כי התשובה אינה חד משמעית, שכן ההגדרה לבריונות משתנה ממקום למקום.\nדנה בויד מצאה במחקריה שיש פחות בריונות ממה שהורים חושבים, והרבה מאוד שימוש בשפה לא יפה, הצקות, מתיחות או מעשי קונדס. למעשה, במחקרים שלה בני הנוער דיווחו על הרבה יותר בריונות בשטח בית הספר מאשר בריונות ברשת.\nלפי המחקרים של בויד, בני נוער ובמיוחד נערות הגדירו 'דרמה' כמעין 'הצגה' - קונפליקט בין אישי אשר מתרחש מול קהל שבעצמו משתתף בתהליך, ומתקיים במדיה החברתית ופעמים רבות איננו פוגעני. כלומר בני נוער רבים משתתפים בדרמות כאלו אשר מתרחשות כל הזמן, ולא בהכרח חווים זאת כבריונות, אלא כחלק ממשחק חברתי. 9% מבני הנוער אפילו דיווחו שהם מגבירים דרמות על ידי שימוש בפרסומים אנונימיים כדי להגביר את הקונפליקטים ולייצר עניין.\nיש רק שתי מסקנות שאפשר לומר בוודאות על השפעת עידן המסכים והמדיה החברתית. המסקנה הראשונה היא שנכון להיום אין מספיק מידע כדי לומר בוודאות שההשפעה היא שלילית או חיובית. המסקנה השנייה הוודאית היא שכמו כל דבר בחיים, הדבר החשוב ביותר הוא שמירה על איזונים וגבולות.\nאין בעיה עם השימוש במסכים, פרסום פוסטים בפייסבוק או תמונות באינסטגרם, כל עוד אנחנו מבינים את המשמעות שלהם עבורנו ועבור לדנו, וזה לא בא על חשבון דברים אחרים בחיים."}
{"article_id": "0,7340,L-4748284,00.html", "header_title": "להעלות תמונות של הילדים לפייסבוק ולאינסטגרם: כן או לא?", "full_text": "הורים רבים מעלים תמונות של הילדים לפייסבוק או לאינסטגרם כשהם עושים פרצוף חמוד, בטיולים משפחתיים או סתם כי יורד גשם והם הולכים עם מטריה.\nיש כאלה שלקחו את זה צעד אחד קדימה ופותחים לילדים שלהם חשבונות אינסטגרם או האשטאג על שמם בפייסבוק. מצד שני, נמצאים ההורים שחוששים מכל חשיפה ואצלם בפייסבוק אין אף תמונה של ילד, מקסימום צילום מרוחק מהגב או יד קטנה.\nאז אתם בעד או נגד שיתוף תמונות? הצביעו"}
{"article_id": "0,7340,L-4663972,00.html", "header_title": "סודות ההנקה המוצלחת: 10 עצות לאמהות", "full_text": ", מעין טרימסטר רביעי, שבו התינוק והאם הם עדיין יחידה אחת. ההנקה חשובה, אך לא פחות מכך חשובה ההזנה של התינוק בחלב האם, כאשר הנקה לא מתאפשרת.\nכבר במהלך ההריון רכשי ידע והכיני את עצמך לא רק ללידה, אלא גם להנקה ולטיפול בתינוק. ממחקרים עולה שמידע מקצועי ומבוסס לפני הלידה ותמיכה מתמשכת לאחריה משפיעים באופן משמעותי על הצלחת ההנקה. אחת הדרכים להתכונן להנקה היא מפגש הכנה אישי או קבוצתי עם יועצת הנקה. המפגש חיוני לקבלת מידע מבוסס ומקצועי, להפרכת מיתוסים רווחים, ולשיחה על תחושות האם כלפי ההנקה וחששותיה במידה וקיימים.\nלעיתים המפגש נדרש כחוויה מתקנת ועיבוד חוויית הנקה קודמת שלא צלחה, או כאשר קיים אתגר פיזי אמיתי שעלול להקשות על ההנקה. מפגש מסוג זה יכול להיות ראשיתו של תהליך ליווי עד הלידה ואחריה לפי הצורך. כמו כן ישנם ספרים, סרטים ומידע רב באינטרנט על הנקה . מכיוון שלא כל המקורות מהימנים, רצוי לבחור אותם בקפידה.\nמומלץ מאד להניק כבר בחדר לידה - מחקרים מראים שהתחלה טובה משפיעה מאוד על המשך ההנקה והצלחה בה. אפשרי לתינוק להיות במגע עור אל עור איתך לפחות שעה, רצוי מיד לאחר הלידה. ההנקה תתחיל כשהתינוק נמצא עירום על החזה החשוף שלך, מעליו שמיכה אך בלי דבר שחוצץ ביניכם. החיבור לשד יוכל להיות טבעי והחלב יזרום.\nלהנקה ומגע עור אל עור יש יתרונות נוספים:\n- גורמים להאצה של הפרשת האוקסיטוצין בגוף האם, הורמון שגורם לאמהות להתאהב בתינוקותיהן.\n- מאיצים את כיווץ הרחם לאחר הלידה ומפחיתים דימום\n- עוזרים לתינוק לשמור על ערכים פיזיולוגיים תקינים של חום הגוף, קצב הלב והנשימה, לחץ הדם ורמות הסוכר.\nבהמשך בכל הזדמנות בבית היולדות ובבית, אפשרי לתינוק להיות כמה שיותר פעמים וזמן במגע עור אל עור איתך. שלא כמו הנקה שהיא נחלתה של האם בלבד, מגע עור אל עור הוא פעולה שגם האב יכול להיות שותף לה וליהנות ממנה. התינוקות יכולים ליהנות מהמגע גם שבועות רבים לאחר מכן. לעולם לא מאוחר מדי.\nבשבועות הראשונים התינוק והאם הם עדיין יחידה אחת - השתדלי לשהות במחיצת תינוקך כמה שיותר. תינוקות אינם מבדילים בין יום ולילה, ולכן ניתן לבצע את השהות יחד גם בשעות הלילה.\nשהות רצופה לצד התינוק תסייע להכיר את התינוק ואת הסימנים שלו כשהוא רוצה לינוק: תנועות חיפוש וניקור עם הראש, הוצאת הלשון, ליקוק, הכנסת ידיים לפה וקולות רכים. בכי התינוק הוא סימן מאוחר שבא לאחר שכל הסימנים האחרים לא נענו.\nבשהייה משותפת במחיצת התינוק, האם תוכל לנוח יותר מכיוון שהיא והתינוק מתואמים ביניהם בשעות הערות והשינה שלהם. בתינוקייה בבית חולים שוהים יחדיו תינוקות רבים וקשה לתת לכל תינוק מענה מיידי ואישי כמו שתיתן כל אם לתינוקה. כאשר תינוק שוהה בתינוקייה והאם מבקשת שיקראו לה להנקה, עלול לחלוף זמן מה עד שהאם תגיע אליו. בזמן הזה התינוק משקיע אנרגיה רבה בבכי ומתיש את עצמו. ייתכן שעד שהאם תגיע אליו, התינוק כבר \"יכבה את עצמו\" ויירדם. הירדמות זו מאפיינת תינוקות בלתי מסופקים שצרכיהם לא נענו. נמצא שקשה יותר להעיר להאכלה תינוקות אלה ויעילות היניקה של תינוקות אלו עלולה להיפגע.\nככל שהוצאת החלב מהשד תכופה יותר - בהנקה או בשאיבה - ייצור החלב רב יותר. התחלת הייצור מתרחשת ללא תלות ביניקה, ולכן גם אמהות שאינן מניקות או שאינן שואבות חלב יחושו ששדיהן מתמלאים חלב. עם זאת, המשך ייצור שפע החלב והשינויים בהרכבו ובכמותו תלויים בתדירות ההנקות וביעילותן.\nבימים הראשונים לאחר הלידה יש \"חלון ההזדמנויות\" לייצור שפע חלב, לכן הנקות או שאיבות בתדירות של שמונה פעמים ביממה חשובות מאוד כבר מהיום הראשון לאחר הלידה. כמות גדולה של חלב שמצטברת בשד, בעקבות דחייה של הנקות, מאותתת לגוף לייצר פחות חלב.\nהניקי לפי סימנים ראשונים של התינוק ולא לפי השעון. הנקה לפי דרישה ביום ובלילה, מספקת את כל צרכיו של התינוק. מכיוון שההנקה עונה על צרכים רבים של התינוק מלבד רעב וצמא, ייתכן שתינוק יהיה שבע ובכל זאת ירצה תוך זמן קצר מאוד שוב לינוק.\nכשהתינוק יגדל ולאחר שההנקה מבוססת דיה, יהיה אפשר לנסות ולענות על צרכי התינוק מדי פעם גם בדרכים אחרות. חשוב לוודא שהתינוק יונק לפחות שמונה פעמים ביממה (24 שעות), וייתכן שיבקש לינוק אף יותר.\nקשה לדעת בדיוק איזו כמות של חלב התינוק מקבל בכל הנקה, אך ישנם סימנים המעידים שההנקה מתנהלת כראוי:\n- מתקיימות לפחות שמונה הנקות ביממה.\n- מעקב חיתולים – בשבועות הראשונים חמישה חיתולים לפחות עם שתן וארבעה חיתולים לפחות עם צואה ביממה. בימים שיבואו אחר כך תדירות היציאות יכולה לרדת.\n- התינוק נצמד היטב לשד ואין כאבים, פצעים או גודש.\n- התינוק בדרך כלל יירדם על השד אחרי היניקה, או יהיה רגוע בין הארוחות.\n- עליה תקינה במשקל - התינוק חזר למשקל הלידה בגיל שבועיים, וממשיך לעלות באופן תקין. בכל מצב שבו יש בעיה במשקל יש לפנות מיד ליועצת הנקה מוסמכת שתאבחן את הקושי ותנחה כיצד לטפל בענין.\nקשה לאפיין בדיוק את ההבדלים בין רגישות האופיינית לימים הראשונים לבין כאב המצריך בירור וטיפול. הסיבה השכיחה ביותר לכאבים ופצעים בפטמות היא היצמדות לא נכונה לשד שעלולה לגרום נזק לפטמה, לעתים כבר בהנקה הראשונה. עם זה, כאב מתמשך שאינו שוכך, ובוודאי חבלות של הפטמה, כגון שפשופים, שטפי דם, סדקים או פצעים על הפטמה, אינם מצב תקין והם אות אזהרה כי משהו אינו כשורה.\nהנקה היא מיומנות חדשה לשניכם, עקב כך יכולים לעלות קשיים ולהתעורר שאלות. בנוסף, לאחר הלידה, ייתכן שתהיי מוצפת ברגשות מעורבים של שמחה, בלבול ולעיתים אף חששות. ייתכן שאף תחושי כאבים פיזיים בעקבות הלידה ותהיי זקוקה לעיתים למספר שבועות של התאוששות.\nתינוקך מצדו אינו מחכה שתנוחי או תתאוששי ויונק לעיתים בתדירות גבוהה כבר בסמוך ללידה ולכן חשוב שתכירי את האפשרויות לקבלת עזרה בהנקה העומדות לרשותך בבתי החולים, בתחנות לבריאות המשפחה, בקופות החולים ובאופן פרטי. מצאי רופא-ת נשים, רופא/ת ילדים ורופא/ת משפחה תומכי הנקה.\nמשפט אפריקאי ידוע אומר כי כדי לגדל תינוק זקוקים לכפר שלם. עוד לפני הלידה דאגי לסיים ענייני עבודה ומטלות שונות ומלאי את המקרר בארוחות מזינות, בקשי מהאורחים לחכות עם ביקורים ומבני המשפחה וחברים קרובים לעזור בבית, כך שתהיי פנויה לתינוק. הכיני לך מעגל תמיכה של משפחה וחברות מנוסות ותומכות בך ובהנקה.\nהיי סבלנית שמרי על אופטימיות ומוטיבציה- כח רצון ואמונה שזוהי הדרך הטבעית שבה ממשיך התינוק את תהליך התפתחותו. אם נתקלת בקשיים פני לקבלת עזרה מקצועית בהקדם."}
{"article_id": "0,7340,L-4560967,00.html", "header_title": "מחקר: הנקה מפחיתה ב-50% הסיכון לדיכאון", "full_text": "חוקרים בבריטניה מצאו כי שכיחות הדיכאון לאחר לידה הייתה נמוכה יותר אצל נשים מיניקות, בהשוואה לנשים שבחרו בתחליף חלב כמזון לתינוק. עוד נמצא כי שיעור הדיכאון עלה גם בקרב נשים שרצו להניק, אך בפועל לא עשו זאת. המחקר פורסם בגיליון החדש של כתב העת Maternal and Child Health."}
{"article_id": "0,7340,L-4518013,00.html", "header_title": "מחקר: מתבגרים להורים מעשנים - מעשנים בעצמם", "full_text": "מחקר חדש מגלה כי ילדים שהוריהם מעשנים נוטים לאמץ את ההרגל המגונה ולעשן גם כן. המחקר החדש יפורסם בקרוב בכתב העת לרפואת ילדים Pediatrics.\nבמחקר השתתפו 406 בני נוער בגילאי 12 עד 17 והוריהם. הנבדקים התבקשו למלא שאלונים ולעבור ראיונות אישיים לאחר שנה ולאחר חמש שנים. השאלונים והראיונות אספו מידע על היסטוריית ה\nשל ההורים, כולל מספר הסיגריות והתלות בניקוטין.\nמתוך המתבגרים שנבדקו, 6% עישנו באופן קבוע, 23% התנסו מעת לעת בעישון סיגריות כבר בגיל 12, 41% התנסו בעישון בגיל מאוחר ו-30% לא עישנו כלל. החוקרים מצאו כי מתבגרים להורים מעשנים היו בסיכון גבוה ב-41% לעשן בעצמם.\nהחוקרים סיכמו כי ההתמכרות לניקוטין תלויה באופן ישיר בחינוך מהבית ובהרגלים שמקנים ההורים. ילדים להורים מעשנים נמצאים בסיכון גבוה יותר לעשן, מאשר מתבגרים שגדלו בבית שבו לא עישנו.\nמנתוני משרד הבריאות עולה כ-8% מבני כיתה ו' בישראל התנסו בעישון סיגריות. בכיתה ח' התנסו בעישון כ-17% מהמתבגרים, ובכיתה י' 33%. גיל ההתחלה הממוצע אצל מעשנים קבועים הוא 17.9 אצל גברים ו-20 אצל נשים. אחוז המעשנים הכולל בישראל בגילאי 21 ומעלה הוא 20%.\nמה יכולים לעשות הורים מעשנים כדי למנוע מילדיהם את ההרגל? \"ראשית, הימנעו מאמירות כמו 'אין כמו סיגריה אחרי יום עבודה מתיש' או 'אין כמו סיגריה בבוקר אחרי הקפה'\", אומר ד\"ר חן גל. \"כשהילד גדול יותר, הסבירו לו את ההשפעות המזיקות של הסיגריות, לא רק באופן תיאורטי, אלא איך הסיגריה משפיעה בפועל בחיי היומיום, למשל 'בגלל שאני מעשן קשה לי לרוץ, יש לי קוצר נשימה, אני משתעל בבוקר, יש לי הרבה קמטים וציפורניים צהובות'.\n\"ובעיקר: המעיטו בעישון עד כמה שניתן ליד הילד. אל תפגינו הנאה מהעישון, ואל תראו שהעישון הופך אתכם לרגועים יותר\"."}
{"article_id": "0,7340,L-4638470,00.html", "header_title": "מחקר נוסף מאשר: הנקה מעלה את רמת ה-I.Q", "full_text": "חלב אם הוא המזון המכיל את ההרכב המדויק הנחוץ לגדילת התינוק בחודשי החיים הראשונים, וגם אחר כך. הוא מכיל לא רק את אבות המזון, אלא גם ויטמינים, מינרלים, וחומצות שומן התורמות להתפתחות ולבניית תאי מערכת העצבים.\nהמחקר החדש שפורסם בכתב העת Lancet Global Health כלל 3,500 תינוקות בברזיל. ד\"ר ברנרדו לסה הורטה מאוניברסיטת פלואס ועמיתיו, בדקו את היסטוריית ההנקה של התינוקות, ולאחר 30 שנה, נתבקשו הנבדקים לעבור מבחני I.Q. החוקרים גם בדקו את הישגיהם הלימודיים והכנסתם. כלכלתם של מרבית הילדים התבססה על חלב אם, לתקופות שונות.\n\"מחקרים רבים הראו קשר ישיר בין תזונת חלב אם לבין התפתחות המוח\" אומרת ל-ynet ד\"ר קלרי פלסר, נאונטולוגית ומנהלת הפגיה בבית חולים העמק, \"המוח של תינוק עדיין פלסטי, גדל ומתפתח ומושפע ישירות גם מהתזונה וגם מהקשר עם האם, שניהם מתקיימים בזמן ההנקה.\n\"הספרות מצביעה על כך שילדים ומבוגרים שגדלו על חלב אם, הגיעו להישגים לימודייים גבוהים יותר. עדיין לא ברור מה בדיוק המרכיב בחלב האם שמשפיע ישירות על האינטליגנציה, אבל אין ספק שהוא המזון המתאים והטוב ביותר עבור התינוק\"."}
{"article_id": "0,7340,L-4803824,00.html", "header_title": "ללדת הפוך ממה שתכננתי", "full_text": ". מנסה ללמוד לנשום נכון, לחיות את הרגע, ולא לצחוק כשמישהו במזרן לידי מפליץ. בעקבות הטור הקודם על שמי, אבא שלי ציין בפניי שכשאמא שלי הייתה בהריון איתי, הם שקלו לקרוא לי 'נואבה'. \"למה נואיבה?\", שאלתי והצטערתי שנייה אחרי. \"כי שם עשינו אותך\", הוא ענה בלי למצמץ. מזעזע ללא ספק. אבל תסתכלו על חצי הכוס המלאה, לפחות לא רצו לקרוא לי \"שירותים ציבוריים\".\nבכל מקרה, אם הייתי 'נואיבה' בטוח הייתי טבעונית שלובשת שרוואלים ועושה יוגה באופן אינטנסיבי. הדבר היחיד שנשאר מזה, זה האהבה שלי ליוגה (שרוולים לא מחמיאים לאף אחד).\nבשני ההריונות הקודמים וגם בנוכחי אני הולכת לשיעורי יוגה להריון. ישנם הבדלים ברורים בין שיעורי יוגה רגילים לבין שעורי יוגה להריון. אחד מהבולטים שבהם הוא שבניגוד לשיעורי יוגה רגילים, ביוגה להריון להשוות כרס בתחילת השיעור זה דווקא די מקובל.\nמדובר בחדר מלא בהורמונים, סיפורי שרירי רגליים שנתפסים באמצע הלילה, לצד התרגשות משותפת אמתית האחת בשביל השנייה. כמו בצבא, גם כאן יש תחושת אחווה, תמיכה הדדית והשוואת פז\"ם, כשבכל שבוע משתחררת הבחורה עם הפז\"ם הגבוה ביותר ועוברת אל עולם הלא נודע באזרחות האימהית.\nבאחד השיעורים, כשחבורת ההריוניות גילו שיש לי שתי בנות, הסתבר שאני היחידה בקבוצה שכבר עברה את מבחן החניכה לאמהות. כשידעו שאני עושה יוגה שלוש פעמים בשבוע כבר שמונה שנים, הסיקו שילדתי את שתיהן בלידה טבעית בבריכה עם דולפינים ושבטח קוראים לי 'נואבה'. עכשיו לכי תשברי להן את המיתוס ותספרי להן שתכננתי אמנם ללדת בתנוחת ה'כלב מביט אחורה', אבל בסוף ילדתי בתנוחת 'יא כלב, מה עשית לי'.\n-\n-\n-\nהמפגש עם נשים שחוות הריון בפעם הראשונה מחזיר אותי לתקופה קסומה של ראשוניות, כשאת לא יודעת לקראת מה את הולכת ובעלך עדיין חושב שלידת עכוז זה כשהתינוק יוצא מהתחת. כשהגעתי ללידה הראשונה, פעורה וחייכנית, אכן קיוויתי שאלד באיזו תנוחת יוגה מפוארת לצלילי קערות טיבטיות. הכנתי 'תוכנית לידה' מפורטת ושמתי אותה בתיק הלידה שהוכן יותר מדי זמן מראש עם מלא ציוד שהתברר בהמשך כמיותר.\nכתבתי בתוכנית הלידה דברים כמו \"ללא התערבות רפואית\", \"נא לעמעם את האורות\" ו\"תודה על שיתוף הפעולה\" עם סמיילי. אבל המציאות הביאה ליותר מ-24 שעות של צירים שהסתיימו בלידה בניתוח קיסרי וסמיילי מבואס. דולפינים לא היו שם. למרות שבהשפעת החומר המרדים, חשבתי לרגע שאני דולפין. הפער בין התכנון לביצוע היה כל כך קיצוני שאפילו הזמנתי דולה יוגיסטית שליוותה אותי במהלך הצירים, אך לצערי, לא היה בה צורך במהלך הלידה, חוץ מכשבעלי התעלף לה בידיים.\nועדיין, למרות הכול, זה היה היום המאושר ביותר בחיי, כי זה היה היום בו פגשתי את הבת שלי בפעם הראשונה. לכל אישה שילדה יש סיפור. זה לגמרי סיפורי הצבא שלנו, ואנחנו אוהבות לספר אותם עם הרבה פאתוס. גברים אולי מותשים מלשמוע אותם, או מתעלפים (מזל שיש דולה), אבל חלק מתהליך העיבוד וההשלמה שבסיפור החוויה עוזרים לנו לחזור ולעשות את זה שוב. וכך הגעתי שנתיים לאחר מכן אל הלידה השנייה, בלי תוכנית לידה, בלי דולה, בלי ציפיות, וההחלטה בהשראת ג'ורג' קוסטנזה - לעשות הכול ההפך. מה שלשמחתי הסתיים בלידה רגילה.\nלקראת הפעם השלישית, בדיוק כמו חברותיי ליוגה שנמצאות בהריון ראשון, יש לי חששות מהלא נודע. אבל, ברוח היוגית אני אומרת לעצמי שאם אין לנו דרך לתכנן ולשלוט במה שיקרה, נראה שאין סיבה לדאוג מכך. הדאגה לא תביא שליטה, היא רק תביא דאגה. שכשאנחנו חיים בעבר - אנחנו מדוכאים, כשאנחנו חיים בעתיד - אנחנו חרדים, אבל אם נחייה ברגע הזה בדיוק - ייתכן שנמצא שלווה.\nנמאסטה."}
{"article_id": "0,7340,L-4787504,00.html", "header_title": "מחקר: האם תינוק שיונק קשור יותר לאמו?", "full_text": "-\n-\n-\n\"עד כמה את חשה קרובה לתינוק שלך? האם את אוהבת לחבק את התינוק שלך? האם את מתחרטת על הולדת התינוק שלך? האם התינוק שלך מרגיז אותך? בוכה יותר מדי? האם את מרגישה לכודה כהורה?\" אלו הן חלק משאלות המחקר ש־252 אמהות לתינוקות בני חודש עד שנה נתבקשו לענות עליהן כדי לבדוק אם יש מתאם בין הנקה לבין היקשרות (Bonding) של האם לתינוקה. את המחקר הראשוני ערכה תמר להמן ענבר מהמכללה האקדמית תל־אביב יפו, והוא חלק ממחקר נרחב שעורכים בנושא ד\"ר הנדלזלץ וד\"ר אילנה הירסטון.\n\"במחקר הגדול אנחנו בודקים את הקשר בין הנקשרות לבין גורמים משתנים כמו דיכאון לאחר לידה, הטמפרמנט של הילדים, השינה של האם והשינה של הילד, ובין היתר גם משתנים כמו הנקה. אנחנו רוצים לראות עד כמה הם משפיעים על הקשר בין האם לתינוק\", אומר ד\"ר הנדלזלץ.\nבמחקרם מלווים ד\"ר הנדלזלץ וד\"ר הירסטון נשים מיד אחרי הלידה ועד שהתינוק מגיע לגיל שנה. להמן ענבר בחנה 252 נשים שענו על שאלוני הנקשרות. \"המחקר שלי\", היא אומרת, \"בדק אם ההנקה משמעותית לנקשרות של האם והתינוק. שאלון הנקשרות מבוסס על תיאוריית ה־Bonding שאומרת שלקשר הראשוני בין האמא לתינוק, למגע של העור בעור, למבט המשותף ולקרבה הפיזית בין האמא לתינוק בשלבים הראשונים בחייו יש משמעות רבה לנקשרות. זו הסיבה שהרבה פעמים בחדרי לידה מניחים את התינוק עם העור החשוף על אמו ומסבירים ליולדת כמה המגע של העור בעור חשוב\".\nבמחקרה נשאלו הנשים האם הן מניקות, האם הן מניקות הנקה חלקית או מלאה, האם הניקו בעבר וכיום אינן מניקות. בנוסף בחנה להמן ענבר את מספר חודשי ההנקה כדי לראות האם משך ההנקה משמעותי. \"עשיתי ניתוחים ומצאתי שסוגיית ההנקה לא הייתה במתאם חיובי עם הנקשרות. ההשערה מראש הייתה שיש קשר, כיוון שעל פי מחקרים ההנקה גורמת להפרשת אוקסיטוצין שהוא הורמון האהבה, שנמצא כשמשפר את הבונדינג, לכן ציפינו לראות קשר חיובי - אבל מצאנו שאין\".\nד\"ר הנדלזלץ מבהיר: \"המחקר עוסק בחוסר הקשר בין הנקה לבין נקשרות, שזה ממצא מאוד מעניין אבל הוא לא מאוד מפתיע. הוא מעניין כי בדרך כלל מלמדים\nגם אמהות וגם אבות שחייבים להניק. חשוב להדגיש, אנחנו לא נכנסים לסוגיות רפואיות ובריאותיות, אלא באמונה הרווחת שהנקה מובילה לקשר טוב יותר בין האם לתינוק.\n\"המחקר הזה מראה שזה לא לגמרי ככה וכשמסתכלים על מעט הספרות שקיימת בתחום לא מוצאים קשר בין הנקה לבין אותה נקשרות. אותי זה מעניין גם כפסיכולוג וגם כחוקר כי זה מלמד על הלחץ שמופעל על אמהות להניק ועל התחושות שמתלוות לזה. כל פסיכולוג שתשאלו יגיד שעדיפה אי־הנקה על הנקה לא מוצלחת או הנקה שכרוכה בכאב או באשמה.\n\"לא עבור כל אישה ההנקה זו חוויה נהדרת. יש נשים שעבורן זו חוויה של סבל וכאב, ובעזרת המחקר הזה אפשר לפוגג את הלחץ החברתי ולהגיד שכנראה יש דברים אחרים שישפיעו על הקשר בין האם לילד\". חשוב לציין כמובן, שמדובר בתוצאות ראשוניות ושהמחקר עדיין נמשך, אבל אין ספק שמדובר בנתונים מעניינים במיוחד, שימשכו ככל הנראה גם חוקרים אחרים לתחום.\nמיכל גרוסבלד יער־עד, אחות מוסמכת, מיילדת ויועצת הנקה בינלאומית במרכז רפואי רבין חולקת על תוצאות המחקר. \"252 נשים זה מדגם לא מייצג. כשיוצאים בהצהרה כל כך חשובה צריך לעשות מחקר עם מדגם מייצג, לזכור שיש סיבות שעלולות להשפיע, אני לא יודעת אם לקחו בחשבון אם מדובר בהריון ראשון, שני או שלישי, אם לקחו בחשבון את גיל האם, את רמת ההשכלה.\n\"נכון שאישה שלא מצליחה להניק יוצאת מתוסכלת וזה משפיע באופן ישיר על הקשר שלה עם התינוק. בוודאי שזה לא משפר את הבונדינג - זה דווקא פוגע בו. אבל כן נעשו מחקרים בעולם לגבי הנקה ונקשרות ונמצא קשר ממש חזק מאחר שבהנקה משתחרר הורמון האהבה שמחזק את הקשר. זה מובנה בטבע\".\nגם ד\"ר נטע רבהון, מרצה בכירה במכללה האקדמית בית ברל, מסתייגת מהתוצאות: \"האמהות נדרשו לענות על שאלות ולהגדיר את הקשר שלהן עם התינוקות. כלומר, הן בעצמן מגדירות את הקשר ולא מדובר על תצפיות של מישהו אובייקטיבי שבוחן את הקשר בין האם לתינוק. הרי אין אפשרות לשאול את התינוק מה מידת הקשר שלו עם האם. בבואנו להציג מחשבות נוספות על יתרונות ההנקה יש מקום גם למחקרים נועזים שבאים לבחון מוסכמות ותיקות ולערער עליהן, אך חשוב לעשות זאת במדגמים גדולים ובבדיקה קפדנית\".\nד\"ר ירדן קדר, ראש החוג לגיל הרך המכללה האקדמית בית ברל, קובע שמדובר בנושא טעון. \"בעשורים האחרונים מתנהל ויכוח עז בין מצדדי ההנקה למתנגדיה. ראשית, עלינו להפריד בין טיעונים ביולוגיים־רפואיים שמתרכזים בצד התזונתי וההתפתחותי של התינוק, לבין סוג אחר לחלוטין של דיון שהתפתח עם השנים ובו מתרכזים בפן החברתי של העניין ובצרכיה וברצונותיה של האם ובן זוגה. לגבי העניין הראשון, השאלה היא אם יש בחלב מרכיבים ייחודיים שהינם קריטיים להתפתחות תקינה של תינוקות? ארגון הבריאות האמריקאי טוען שכן וממליץ לאמהות להניק לפחות במשך ששת החודשים הראשונים בחיי התינוק.\nבארגון הבריאות מציינים שלמרות פריחתו של שוק תחליפי חלב האם, לחלב אם אמיתי ישנם עדיין יתרונות בריאותיים רבים. תינוקות יונקים מוגנים יותר ממחלות ילדות וזיהומים, הם בעלי סיכון נמוך יותר למות בשנה הראשונה לחייהם, ובעלי סיכון נמוך יותר למוות בעריסה. כמו כן נמצאו שיעורים פחותים של סרטן בקרב אמהות מיניקות\".\n\"מבחינה חברתית, השאלה שונה לחלוטין. האם אם מודרנית שעובדת, לומדת ועסוקה באין־ספור עניינים, חייבת לפנות זמן רב להנקה על כל הקשיים הכרוכים בכך? למשל, לקחת איתה משאבה למשרד ולמצוא זמן לשאיבה במהלך היום ובתנאים שאינם תמיד נוחים. דעתי היא שלהנקה יש חשיבות אדירה, הן פיזיולוגית והן פסיכולוגית, ולכן אם התנאים מאפשרים זאת בהחלט רצוי שהאם תניק לפחות בחודשי החיים הראשונים.\n\"מצד שני, אני בהחלט לא תומך בעמדות קיצוניות. עלינו לבחון בזהירות גדולה, ולאורך זמן, את הממצאים הרבים, ולעיתים קרובות הסותרים, שמתקבלים ממחקרים מדעיים בתחום הזה. חייבים לזכור שמדובר בנושא שהפך להיות מאוד טעון מבחינה חברתית ואף פוליטית. חייבים לברור מתוך המלל הרב את העובדות עצמן ולא את הפרשנויות המאוד מוטות לעיתים הניתנות לעובדות\".\nעדי יותם, יועצת הנקה בעלת הסמכה בינלאומית (IBCLC), ובעלת הבלוג \"קפה על חלב\", מציעה לא לקפוץ למסקנות מהירות מדי בגלל מחקר חלקי. \"ההנקה היא מנגנון טבעי וחזק שקיים אצל יונקים כבר מיליוני שנים. רוב האמהות בארץ מעוניינות להניק כיום, זאת עובדה. נכון שלהבדיל מיונקים אחרים, בני אדם הם יצורים מורכבים, ולכן הורים יכולים לאמץ, לגדל ולאהוב גם ילדים שאינם ביולוגיים שלהם, ובוודאי שאבות, שאינם מניקים, ואמהות שלא הניקו, יכולים לטפל בילדים שלהם ולאהוב אותם. אבל הם עושים זאת ללא תמיכה הורמונלית משמעותית שההנקה מספקת.\nההנקה מעוררת הפרשה של הורמונים שקשורים בהיקשרות, ובראשם האוקסיטוצין, ההורמון שזכה לכינוי \"הורמון האהבה\". לא צריך מחקר כדי להבין שעלייה דרמטית ברמת ההורמון הזה, שמונה פעמים לפחות ביממה, ביום ובלילה, לאורך שבועות וחודשים, מסייעת לאמא ולתינוק ביצירה ובביסוס של חוויה משותפת טובה.\n\"קשה מאוד למדוד היקשרות ואהבה. לא ראיתי את המחקר המדובר, אבל יש לזכור שלא כל המחקרים נולדו שווים. אין דין מילוי שאלונים כדין תצפית אובייקטיבית של צופה מבחוץ. אין דין מחקר שפורסם בכתב עת מקצועי מוביל כדין מחקר שלא פורסם עדיין בשום מקום. כמובן שאין צורך לנסות ולעורר רגשות אשמה בקרב אמהות שבחרו לא להניק או ניסו להניק ולא הצליחו, אבל אסור ומסוכן למנוע מאמהות מידע מדויק ועדכני בשם הגנה, כביכול, על רגשותיהן. מעבודה רבת שנים עם אלפי אמהות, אני מתרשמת שעבור רוב אלה שהצליחו, ההנקה היא אחת מחוויות האמהות הטובות והמעצימות ביותר שהיו להן. אם ההנקה היא חוויה טובה לאמא, מחקר כזה או אחר לא ישנה את עמדתה בעניין\".\nדלית, 45, אמא לשלושה, חולקת על עדי יותם. \"אני מעולם לא הנקתי אף אחד מהילדים שלי. והם דווקא יצאו בסדר. הקשר שלי אל הגוזלים שלי מהרגע שילדתי אותם מצוין. מי קבע שלדחוף ציצי לפה של תינוק זה מה שעושה את הנקשרות בין אם לילד שלה. זה אולי חלב בריא יותר אבל מה זה קשור לנקשרות.\nאחרי הכול, תינוק רעב בוכה וברגע שהוא מקבל לפה בקבוק עם חלב הוא גם הופך לרגוע ונינוח. מה שחשוב בעיניי הוא המגע בין האמא לתינוק שלה מהרגע שהוא נולד. הליטוף של הגוף הזעיר והמתוק שלהם, לנשנש אותם, להסניף אותם, לחבק אותם.\n\"ציצי זה בסך הכל אמצעי לתת אוכל לתינוק, נכון מדובר באמצעי שקיבלנו מהטבע אבל עבורי זה לא מעבר לזה. גם בקבוק מזין היטב את התינוק. כל הקשר שנרקם בין האם לילד שלה מהרגע הראשון קשור למבטים, חיוכים, דיבור, מגע. אמא שלא מניקה לא פחות קשורה לתינוק שלה מאמא שבוחרת להניק וכמובן שגם התינוק קשור לא פחות\"."}
{"article_id": "0,7340,L-4165289,00.html", "header_title": "את בטוחה שיש לך מספיק חלב? 5 מלכודות הנקה", "full_text": "בשבוע שעבר הייתה לנו\n,\n\t באדיבות ח\"כ דנון.\nשהפך,\n\t ברוך השם, לחוק להגבלת חברות מסחריות, הביא לתגובות סוערות מהבטן, שלא לאמר מהציצי. אבל אלו לא באמת תגובות מהציצי, אלא תגובות מהלב, כי\nהיא נושא טעון וכואב שמחובר היישר לליבת הנשיות והאימהות שלנו.\nאז מהם המיתוסים של ההנקה? מהן המילים שמקלקלות לנו? מה צריך להפסיק להגיד?\nאמא מניקה זה טוב, זה ברור. כמובן בהנחה שאין לה סדקים שגורמים לה להעוות את הפנים בכאב בכל פעם בה התינוק שלה מתחבר, שהיא לא גמורה מעייפות ושיש לה סבלנות וכוח. אמא מניקה זה טוב כשהיא רוצה להניק, כשהיא יכולה להניק. אמא לא מניקה זה גם טוב, כי חשוב להגיד,\nשאמא טובה היא אמא שקודם כל טוב לה.\nאז למה יש פה מלכודת הנקה? כי המשפט הזה יוצר לחץ - ולחץ מפריע לנו להניק. לחץ גם מפריע לנו להיות אמהות שמחות, כי אנחנו תמיד מרגישות שמשהו לא בסדר, ושזה באשמתנו. יש לנו מספיק לחץ מסביב, מופנים אלינו יותר מדי מסרים ישירים ועקיפים אודות האימהות הטובה.\nיודעים מה? די, נמאסתם. אנחנו בסדר גמור.\nאנחנו מצפות לסרט הוליוודי: אישה לאחר לידה, בבטן שטוחה וחלוק סאטן, אוחזת בתינוק שרק נולד אבל נראה בן חודשים לפחות. בכל ארבע שעות התינוק מצייץ, האישה מרימה אותו, מניחה אותו (בנקודה גבוהה להפליא, שמעלה את השאלה האם היא מניקה מהכתף?) על חזה המשוער, שלוש דקות מצמוצים והוא חוזר, וורוד ורגוע, אל עריסתו.\nחזרה למציאות: חלוק אולי יש לך, אבל גם בטן. התינוק שלך צהבהב יותר מוורוד. הנקה? כל הזמן, ולא, לא מהכתף. אי אפשר לברוח מביסוס ההנקה. יש ימים בהם התינוק לא יורד מהציצי, יש ימים של הנקות ארוכות, יש ימים של ציצי בופה, רק באתי לטעום - ההנקות הקצרצרות והמתסכלות מכולן. שעות וימים של השקעה כדי שיהיה לך חלב לתינוק. המלכודת? מי שחושבת שהסרט הוא הנכון, מאמינה שאצלה משהו לא בסדר.\nלכאורה זה נכון, לא צריך בקבוקים ולא סטריליזטור. לא צריך לצאת עם מחסניות פורמולה וצידניות מיוחדות לשמירת המים בטמפרטורה הנכונה. אבל אל נא תפלו למלכודת, כי הצידנית היא אנחנו, הטמפרטורה הנכונה היא שלנו, והכלי שעליו אנחנו צריכות לשמור כל הזמן הוא הכלי הכי חשוב - הגוף והנפש שלנו.\nאת עייפה/ רעבה/ צמאה/ עצבנית/ חולה? (לא, אי אפשר למחוק כי אין מיותר) עלול להיות לך פחות חלב. את לא מספיקה לאכול אוכל נורמלי? האח הגדול מתחרפן באמצע ההנקה? הבעל בדיכאון לאחר לידה? עלול להיות לך פחות חלב.\nאז נכון שהתינוק הוא הכי חשוב, אבל בשביל שהוא יוכל להיות הכי חשוב, את צריכה להיות הכי חשובה, יחד איתו. הנקה לא דורשת כלום? הנקה דורשת את ההיפך מכלום - אותך.\nאין, אין שאלה יותר קוטלת נשיות מזו. אין משפט יותר סוגר ברזים מזה. אין לך מספיק חלב? את לא אמא אדמה שופעת חסד? התינוק שלך רעב בגללך?\nהעניין הוא לא שאין לנו חלב, אלא שאין לנו חלב עדיין. עוד לא הספקנו לייצר אותו, והנה מגיעה השאלה המייבשת הזו, תרתי משמע, והיא לא רק מרגיזה, היא גם ממלכדת.\nביקרתי פעם יולדת שהניקה יופי את הילד שלה עד שהאחות נכנסה פנימה, הזיזה לה את התינוק לתנוחה שנראתה לה טובה יותר, וכשהתינוק מחה והפסיק לינוק החצופה טענה שלאמא אין מספיק חלב. \"היה לי המון חלב\", ענתה לה האמא הנבונה, \"עד לרגע בו נכנסת לחדר\".\nצריך להגיד, בקול גדול, שבעולם מושלם (הארכת חופשת לידה, מישהי?) היינו יכולות הכל. היינו יכולות לשבת ולהתמסר לרגע ולתינוק שלנו. היינו יכולות להניק ולהעניק, במלוא מובן המילה. היינו יכולות לבלות ימי הנקה שלמים עם כל חום או שן צומחת, היינו יכולות לשכוח מהעתיד ולהתמקד בהווה, שבעיניים ילדיות רק הוא קיים. היינו יכולות ללכת עם כל רגע בו התינוק זקוק לחיבור הכי מיוחד בעולם אל אמא שלו.\nהלוואי שיכולנו."}
{"article_id": "0,7340,L-4822515,00.html", "header_title": "ההורים שעבורם כל יום הוא חופש גדול", "full_text": "\"\n. לא בשעות מחשב או טלויזיה, לא באכילת ממתקים ולא בשעות שינה\", אומרת ימית אלמליח, אמא לבני 4, 9, 13 ו-15. \"האיסור היחיד הוא לא לאכול בחדרים, אבל כאן ההתחשבות היא יותר בניקיון וסדר בבית\".\nהחופש הגדול כבר כאן ועוד רגע כבר תרגישו איך כל כללי הבית מתגמשים ואתם רק רוצים להעביר עוד יום בהצלחה. אבל מתברר שיש הורים שעבורם כל יום הוא חופש גדול והם לא מרגישים צורך להגביל את הילדים שלהם בכלום. נשמע מוזר? בדקנו איך זה עובד.\n\"אני מאמינה שלכל ילד (ובתכלס, לכל בן אדם), יש מנגנון ויסות פנימי והוא מסוגל לנהל ולווסת את עצמו\", מסבירה אלמליח. \"ברגע שמתערבים וכופים על הילדים להפסיק פעילות מסוימת, יישאר להם חוסר והם ינסו להשלים אותו בדרך אחרת. מן הסתם ברור שהדרך הזו לא תמיד תהיה חיובית. אני מאמינה שברגע שהורה נותן לילדים שלו חופש ומראה להם שהוא סומך עליהם, הילדים ידעו לעשות את הדבר הנכון.\n\"לא אסתיר שלפעמים זה יוצר בעייתיות מסוימת, למשל כשהם נרדמים מאוחר וצריך מאמץ רב להעיר אותם בבוקר, זה נכון במיוחד לשתי הבנות הקטנות. מעבר לכך, לא נאלצתי עדיין להציב גבולות. העצה היחידה שאני יכולה לתת להורה אחר היא לסמוך על הילד. פשוט לסמוך עליו וזה כבר יעשה את העבודה\".\n\"אני לא חושבת שאי פעם קבעתי שאחנך את ילדיי לפיגבולות, אומרת נטע דורון, אמא לילדים בני 10, 14 ו-18. \"לדוגמה בנושא אוכל - אני לא מאמינה בהצבת גבולות ואיסורים או התניות. אין לי גבולות בנושא ממתקים גם, מצידי שיאכלו כמה שמתחשק להם. בעיני, כשזה לא נושא למאבק הם ממילא לא ירצו לאכול המון ממתקים\".\n\"אני מאמינה בתקשורת טובה, הבנה ולסמוך על הילד. הילדים שלי עצמאים ודעתנים מגיל צעיר. זה מתבטא ,לדוגמה, בכך שיש להם בטחון לישון מגיל צעיר מחוץ לבית, יכולת לעמוד על הדעה שלהם, להתמודד עם קונפליקטים (מול ילדים ואפילו מול מורים אם יש צורך).\n\"בנוסף אני מאוד מאמינה בהדגשת החיובי ופחות שימת גבולות ודברים שאסור, כי אני יודעת שאני פשוט לא אעמוד בכך, וההורות לדעתי היא מסע ארוך שחייב להיות עקבי ולא פחות חשוב, כייפי. אני גם לא חושבת שתפקיד ההורה להגיד מפורשות מה מותר ומה אסור כל הזמן אלא לתת כלים לילד להתמודד לבד, שהוא יידע את הגבולות וייחשב לעצמו ואני אהיה שם תמיד ברקע\".\n\"זמן מסך - גלישה, כי גם אני מכורה ואני לא חושבת שזה דבר שלילי, ממילא הם עושים גם עוד דברים בחיים ומסכים זה דבר לגיטימי בעיני. גם בשעה שהולכים לישון אני לא מגבילה. מקסימום אגיד לבת שלי שיש מחר בית ספר ואשאל מה דעתה ללכת לישון. לא מגבילה את הגדולים גם בשעה שחוזרים הביתה מבילוי\".\n\"אם יש משהו שאני מזהה שהמינון שלו מוגזם אני רק מעירה על כך. אני לא לא רוצה ליצור עימותים כדי שלא אמודר ממידע, הרי הילד יכול לתחמן ולשקר אז עדיף להתנהל באופן חיובי ופתוח. יותר מדי הגבלות יוצרות את תחושבת ה'אנטי'. בסיכומו של דבר אני חייבת לסמוך על ילדיי, לשם אני תמיד מכוונת\".\n\"היה פעם עניין בנושא צביעת שיער לצבע לא הכי שגרתי, מה שגרר עימות קשה מול מנהל בית הספר. נתתי לילדה להתמודד עם כך בעצמה, היא בישלה דייסה שידעה שנוגדת את חוקי בית הספר, אז שתתמודד. אני לא הייתי קושרת בין צבע שיער מסויים לבין בעיית משמעת אבל זה כבר נושא לכתבה אחרת\".\n\"לעיתים אני מבהירה למי מהם שאני לא יכולה לגבות אותם מול המורה או מול סיטואציה מסויימת אחרת, שאני חושבת שהיא לא התנהגה כמו שצריך ושהצד השני צודק. לכן אני מיישרת קו ומסבירה מדוע לא אגבה אותה ומה אני ממליצה שתעשה.\n\"יש אצלנו גבולות בכל הקשור לאהבת לרעך כמוך. הילדים שלי יודעים שאסור להשפיל או לפגוע באחרים, וזה תנאי בל יעבור אצלי. השאיפה שלי היא שהילדים יהיו מאושרים ויצליחו חברתית. זה יותר חשוב לי מאשר שיביאו ציונים טובים הביתה (בסופו של דבר הם גם עושים זאת אבל זו לא מטרתי בהורות). ילד מאושר עם הכוונה ואמונה תמידית בו יצליח בחיים, אני משוכנעת בכך\".\nלויקי נני יש כבר ילדים גדולים, בני 18 ו-23 אבל מאז ומתמיד היא לא הגבילה אותם. \"כשהיו קטנים ראו טלויזיה כמה שרצו וגם שיחקו במחשב בלי הגבלה. לא ראיתי צורך לאסור עליהם או להגביל אותם, היה לי חשוב שיהיו מסוגלים להחליט לבד, שיהיו עצמאים בהתנהלות היומיומית שלהם. יש כאלה שיגידו שילד קטן לא יודע להחליט לבד, אני החזקתי בדעה אחרת. הם ידעו מאוד יפה להקים את עצמם ממחשב ולהתנתק מהמסך של הטלויזיה ולצאת להשתולל בחוץ עם החברים.\n\"הייתי צריכה להזכיר להם שיש להם שיעורי בית, אבל לא התעקשתי על שעה מסוימת. הם דאגו להכין את השיעורים לבד מגיל מאוד צעיר\".\n\"הבן הגדול היה מכור למשחקי מחשב ברשת שנים רבות. תחילה קצת דאגתי לו, חששתי שהוא תקוע מדי בעולם הוירטואלי, אך מהר מאוד גילינו שבעקבות המשחקים האלה רמת השפה האנגלית שלו עלתה פלאים, הוא היה בין הראשונים בכיתה. כיום הוא קורא, כותב ומדבר באנגלית מאוד גבוהה, וזאת, ללא ספק, עקב חשיפה ממושכת לסביבה דוברת אנגלית\".\n\"התעקשתי על שפה תקנית והיעדר סלנג וגסויות. עד לגיל מסוים, כמובן, אז כבר סמכתי עליהם שהם ידעו להתאים את הדיבור שלהם לסביבה. התעקשתי על הרגלי ניקיון, על סדר ועל אכילה בריאה. התעקשתי שיאכלו ארוחה לפני שעוברים לקינוחים. אבל נתתי להם לבחור לבד מה יאכלו\".\n\"כדאי לזכור שאדם היא חיה חברתית, והילדים מחקים אותנו, אם אנחנו רוצים או לא רוצים. תראו להם איך אתם מסתדרים עם כל המגבלות שיש לכם בחיים, ועדיין מצליחים להיות מאושרים. בנאלי? אולי. אבל לעניות דעתי, אין דרך אחרת\".\n\"תפקידינו כהורים הוא להעניק גבולות בדיוק כמו שאנו מעניקים חום, אהבה ואוכל\", אומרת תמר כהן-לביא, מנתחת התנהגות ומדריכת הורים. הגבול מכין את הילדים לחיים ודרכו הוא לומד לדחות סיפוקים ולהתאפק. כאשר הגבול מוצב מתוך מערכת יחסים של תקשורת ואמון, הילד מרגיש שיש לו על מי לסמוך ומתחשבים בצרכיו, הוא מבין שהוריו שומרים עליו.\n\"הגבול לא נוחת עליו משמיים אלא ההורים מיידעים ומסבירים מדוע קיימת הגבלה מסוימת. הגבול תמיד יוצב כאשר מאחוריו קיים צורך או ערך ולא כי להורים התחשק פתאום להתעלל בילדים ולהגביל אותם סתם כך. למשל הורה שמחליט להגביל את שעות המסכים עושה זאת כי הוא יודע שללא הגבלה הילד שלו יתמכר למסך ועל מנת שהם יבלו, יצחקו וידברו אחד עם השני או שהילד יפגש עם חברים לא רק דרך המסך יש לעיתים להגביל את זמן הצפייה במסכים.\n\"ילד שגדל בבית בו ניתן לו חופש הפעולה לבחור ללא הגבלה, בדרך כלל יחוש חזק מהוריו ולמרות שיש ריגוש בתחושה הזו. היא דווקא מחלישה אותו מכיוון שבעומק ליבו הוא יודע שהוא לא מסוגל להתמודד עם המציאות לבד ושהוריו אינם מהווים הגנה אמיתית\".\n\"כאשר הילדים שותפים לתהליך הצבת הגבולות הם מבינים כי קיים שיח בבית, הגבולות הם דינאמיים ומשתנים בהתאם לצרכי הילד, גילו ולמצב הסביבתי.\n\"למשל שעות שינה. עלינו כהורים לוודא שילדינו ישנים את כמות שעות השינה לה הם זקוקים אחרת הם יפגעו מבחינה נויורולגית, העייפות תגדל ותשפיע על חוסר ריכוז, חוסר סבלנות ועוד. על מנת שגבול יהיה יעיל הקפידו לומר הרבה יותר 'כן' מאשר 'לא'. חשוב לציין שגבול אינו מדכא את הילד ובתוך הגבול יש לו חופש פעולה לבחור ולקבל החלטות\"."}
{"article_id": "0,7340,L-4698477,00.html", "header_title": "איך תעזרו לילדים עם שיעורי הבית?", "full_text": ", כאשר פעמים רבות היא מקור למתחים וכעסים. ניתן לראות גישות שונות של ההורים לנושא, לגבי תפקידם ורמת המעורבות הנדרשת - מאלו שמאמינים שהשיעורים הם באחריו הילד בלבד ועד אלו שמרגישים צורך להיות מעורבים בהכול.\nבנוסף, אנו נתקלים במגוון התנהגויות של הילדים עצמם כלפי שעורי הבית: מהקצה האחד של הילדים שברגע שחוזרים מבית הספר מתיישבים להכין את שעורי הבית שלהם בעצמם בלי בעיות, ועד לקצה השני של הילדים שמתנגדים ומסרבים להכין שעורים, וכל ההתמודדות שלהם עם הנושא מלווה במלחמות וקשיים מרובים.\nאז איך נכון להתמודד עם הנושא? מה עושים כדי ששעורי הבית לא יהפכו לזירת מלחמה בין ההורה לילד? להלן מספר המלצות:\nראשית, חשוב להגדיר את המטרה של שעורי הבית מבחינתנו ההורים. חוץ מתפקידם לתרגל בבית את מה שנלמד בכיתה, מטרת השיעורים היא ללמד אותם להיות לומדים עצמאיים.\nאנו רוצים שילדינו ידעו להתמודד עם משימות לימודיות באופן עצמאי, משימות לימודיות מסוגים שונים שבהם ייתקלו במהלך חייהם בבית הספר, בתיכון, באוניברסיטה וגם במקומות העבודה שלהם. במסגרת תפקידינו כהורים שרוצים להכין את ילדינו לחיים, ולספק להם כלים להתמודדות עם משימות החיים, התמודדות עם משימות לימודיות באופן עצמאי היא אחת המיומנויות שכדאי שתהיה לילדינו. ומתוך המטרה הזו ניתן לגזור את ההתנהגות הרצויה שלנו ההורים מול השיעורים.\nרצוי לתכנן את מועד הכנת השיעורים. קשה ללמוד בתנאי עייפות, לחץ או קוצר זמן. לכן, תכנון נכון של סדר היום הוא חשוב. כדאי לקבוע יחד עם הילד מתי יוכנו שיעורי הבית (באופן כללי כשמשתפים את הילד, סיכוי גבוה יותר שהוא ישתף פעולה). רצוי לתחום את שעות הלימוד בבית, אחרת הן עלולות להימרח לאורך כל היום והערב.\nילדים זקוקים למנוחה קלה לאחר בית ספר, זה יכול להיות מול הטלוויזיה, במחשב או סתם בלי לעשות כלום. הם זקוקים לניקוי ראש (בדיוק כמונו). לאחר המנוחה כדאי שיסיימו את המטלות שלהם, ואחר כך יתפנו לחוגים וחברים. מועד הכנת שיעורים לפי העיקרון \"אחרי המנוחה ולפני הכיף\". אפשר להחליט על אות קבוע לשעת השיעורים (שעון, סיום תוכנית טלוויזיה, לאחר ארוחת צהריים וכו').\nחשוב לארגן את סביבת הלמידה שתהיה קבועה, פינה נוחה ושקטה בבית, שולחן וחדר. רצוי שכל מה שדרוש ללמידה יהיה מונח על השולחן, ומי שדעתו מוסחת בקלות, שיסלק כל גורם מפריע מטווח ראייתו, למשל מחשב, טלוויזיה, ספרי קריאה, אחים קטנים וכו'. כדאי גם לדאוג לתאורה טובה.\nהתארגנות לקראת השיעורים – רצוי לסייע לילד במיומנות הארגון: ארגון ציוד הכתיבה וחומרי הלמידה הרלוונטיים, קביעת סדרי עדיפויות (קודם מה שדחוף למחר, להתחיל במקצוע הקל או הקשה), להגדיר דרכי התמודדות עם הקושי (ממשיכים הלאה, מסתכלים בדוגמה ורק בסוף קוראים להורה).\nהכלל הוא ששעורי הבית הם של הילד, באחריות הילד, ואינם באחריות ההורים. יחד עם זאת הנושא חשוב לנו ואנו רוצים לסייע לילד להצליח לבצע אותם בהצלחה, אנו רוצים שהילד ירגיש שהוא יכול ומסוגל להכין את שעורי הבית שלנו באופן עצמאי, ואנחנו פה לסייע. קוראים לזה \"נוכחות מזניקה\".\nאנחנו נמצאים באזור, וברגע שהילד נתקל בקושי אנחנו מגיעים ומסייעים נקודתית. לא יושבים איתו צמוד, ובטח שלא מכינים לו את השיעורים. ילד שנעשה לו את השיעורים עלול לפתח חוסר בטחון ביכולותיו, חוסר בחשיבה עצמאית, תלות בהורים, וחוסר עניין בלימודים.\nאפשר לשאול את הילד אם הוא רוצה שנעיר לו על טעויות. אנו רוצים שהילד ירגיש שאנחנו סומכים עליו. חשוב לתת לילד חיזוקים: לשים לב כאשר הילד מגלה בגרות ואחריות אישית בנוגע לשעורי בית, כאשר הוא מתמודד בעצמו עם קושי שהתעורר במהלך הכנת השיעורים – לומר מילה טובה, לחזק ולעודד.\nעלינו כמו תמיד למצוא את שביל הזהב, כלומר להיות מעורבים מספיק, כדי שהילד ירגיש שהנושא חשוב לנו וכדי לאתר קשיים, אבל לא להתערב באופן מוחלט, לא לקחת את תפקיד המורים ולא להפוך את הנושא לבעיה משפחתית.\nאנחנו לא רוצים לקלקל את היחסים עם הילד בגלל שעורי הבית. אם מתעוררים קשיים – עדיף לבקש עזרה חיצונית. האחריות להכנת השיעורים חייבת להישאר אצל הילד, אבל התעניינות שלנו תמנע התפתחות של בעיות.\nעלינו לזכור שהתמודדות של הילד באופן עצמאי עם שעורי הבית מחזקת את הביטחון והדימוי העצמי שלו, את תחושת היכולת והמסוגלות שלו, ומפתחת אצל הילד מיומנויות לימודיות חשובות שיסייעו לו בהמשך חייו."}
{"article_id": "0,7340,L-4697036,00.html", "header_title": "אחת ולתמיד: מה קורה כשאתם מעלים תמונה של הילדים לרשת?", "full_text": "חוכמות שלהם או סרטון מצחיק ושובב שבו הילד מראה לכל העולם עד כמה הוא חכם ושנון? אנחנו חושבים שאנחנו מוגנים אם הפייסבוק פתוח ל\"חברים בלבד\" או אם התמונות נשלחות רק לווטסאפ המשפחתי אבל מתברר שיש סכנות, גם במקרים שנראה שאנחנו ממש בטוחים.\nמה בעצם גורם להורים להעלות כל הזמן תמונות של הילדים לפייסבוק, אינסטגרם או ווטסאפ? מירב פינטו, אמא לארבעה ילדים (2, 4, 9 ו-11) מעלה תמונות שלהם לפייסבוק לפחות פעם ביום. \"אני מעלה דברים מצחיקים שהם אומרים, אני מצלמת אותם וכותבת משפט או שניים ליד התמונה\".\n\"אני מקבלת המון לייקים וגם המון תגובות מפרגנות. כותבים לי: \"איזה חמודה, איזה מתוקה\", לפעמים כותבים: \"היא קופי שלך\". עד היום לא קיבלתי תגובות שליליות\".\n\"האמת היא שבת השלוש שלי ממש כוכבת. קוראים לה שביט והיא כוכבת כמו השם שלה. היא מצחיקה אותי, ובכל פעם שבה אני מעלה תמונה שלה זה גורר הרבה לייקים. מבחינתי אם מישהו יראה ויתלהב ממנה אז אולי זאת הדרך שלה להיות כוכבת של ממש. ואם זה יקרה, אז למה לא?\n\"בהחלט. יש דברים שאני מצנזרת. למשל, אני לא אעלה לעולם תמונה שלהם בעירום או תמונות במקלחת. אני גם לא אעלה תמונה של הילדה בת ה-11 מצטלמת בביקיני. העליתי תמונה שלה בים, כשהיא מצולמת מאחור מרחוק, ורואים שהיא קופצת מול השמש\".\n\"ההנחה שלי היא בדיוק כמו שאומר המשפט: 'לא לעולם חוסן'. ולכן צריך לחשוב פעמיים ושלוש פעמים לפני שמעלים תמונות לרשת. המחשבה מה יכול לקרות אם התמונות יגיעו לידיים הלא נכונות מאוד מפחידה אותי\".\n\"המחשבה שהתמונה של הילדים שלי תגיע לידיים של איזה פדופיל מאוד מפחידה אותי. המשפחה שלי, אגב, מגיבה לכל תמונה של הילדים ורושמת : 'חמסה' וכאלה. אני פחות חוששת מהדברים האלו אלא מפחדת יותר שהתמונות יגיעו לידיים הלא נכונות\".\n\"אני לא מאשרת לכולם להיות חברים שלי, ויש תמונות של הילדים שרק אנשים מסוימים יכולים לראות. ותמיד אעלה תמונות שאינן חושפניות. הבת שלי, בת ה-11 פתחה עכשיו חשבון פייסבוק. זה פייסבוק סגור ויש שם רק את המשפחה שלנו. כל תמונה שהיא מעלה עוברת דרכי, ואין מצב שהיא תעלה תמונות או שהיא תאשר חברים באופן עצמאי. זה מאוד מפחיד אותי\".\n\"כן, העליתי תמונה שבה הילדה הצטלמה אצל צלם מקצועי, ואנשים התלהבו בטירוף. נדהמו ממש\".\n\"בהחלט. אני לא אעלה לעולם תמונות שלהם באמבטיה או תמונות שלהם לא לבושים, או בבגדים תחתונים. גם אין מצב שמישהו אחר יעלה תמונה של הילדים שלי שלא מצאה חן בעיני.\n\"בעלי מתחום הביטחון וזה הדבר הראשון שהוא אמר. מבחינתו אין בעיה שאעלה תמונות של הילדים אבל שחלילה לא יהיה בהן משהו שמישהו יוכל להשתמש בהן לצרכים מיניים או פדופיליים\".\n\"אני יודעת שיש אנשים אכזריים שמשתמשים בתמונות של ילדים לצרכים שלהם. ובאותו אופן אותו פדופיל יכול גם לצלם ילדים ברחוב. לכן תמונות פרטיות במקומות פרטיים הן תמונות שאני לא אעלה לרשת. בנוסף, אני משתדלת להיזהר כמה שיותר, ולשים לב היטב אלו תמונות אני מעלה. אני אעלה תמונות שלהם רק כאלו שברור לי שלא מפריע לי שאנשים יראו, תמונות בהן הילדים נראים בדיוק כמו שפוגשים אותם ברחוב\".\n\"מבחינתי הפייסבוק הוא דרך לשמור על קשר עם משפחה וחברים קרובים. האנשים שאני מאשרת בפייסבוק הם אנשים שאני מכירה בהיכרות אישית, ואני מאשרת אותם מתוך בחירה. אני לא מאשרת כל אחד. ודאגתי גם שעמוד העסק שלי, לדוגמה, יהיה בדף נפרד לגמרי, כזה שאינו קשור לדף האישי שלי.\nגלעד האן, מרצה וחוקר בנושא סיכוני הרשת, טוען כי רוב ההורים אינם מפגינים זהירות ורבים מהם כלל אינם מודעים לסכנות הטמונות ברשת: \"לא מזמן פנתה אלינו אמא שצילמה את הבת שלה בכל מיני צילומים פרובוקטיביים\", מספר האן. \"מדובר בילדה צעירה, בת שלוש בערך שאמא שלה צילמה אותה בתנוחות מיניות, והעלתה לרשת. התמונות הגיעו לאתר פורנוגרפי-פדופילי, והיא פנתה לעזרה על מנת להסירן מהרשת. וזה בדיוק מה שקורה כשמעלים תמונות ללא בקרה, ללא חשיבה וללא הגדרת פרטיות\".\nלעיתים הנזק שונה ואף מפתיע: \"פנה אלינו נער שההורים שלו צילמו סרט כשהיה ילד קטן, העלו מיו-טיוב ושכחו מזה\", אומר האן, \"החברים שלו בכיתה מצאו את הסרט הזה ולגלגו עליו. זה הפך לשיימינג של ממש. עכשיו ההורים לא זוכרים את הסיסמה ולא זוכרים איך להוריד את הסרט מהרשת. וזה קרה כי מראש הם לא הבינו את ההשפעה שיש להם על חיי הילדים, ולא חשבו כי מה שהם מעלים עלול לחזור אליהם כמו בומרנג ולפגוע בילד שלהם\".\nוהתופעה הזאת, אומר האן, של חשיפת תמונות ילדים ברשת הולכת ומחריפה: \"אני נמצא עכשיו באילת, ורואה המון הורים שמצלמים את הילדים שלהם בבגדי ים\", אומר האן, \"הורים אינם מודעים לכך שהסלולארי כיום הוא מכשיר רב עוצמה, ומאד קל לגנוב ממנו מידע. ניתן בקלות להיכנס לסלולארי ולקחת ממנו נתונים. והאקר שמגיע לוקח ממנו לא רק נתונים אישיים ופרטי כרטיס אשראי אלא גם תמונות. וצריך לחשוב לאן זה מגיע. אנחנו מצלמים תמונות, מאחסנים באתר בגוגל או באייקלאוד, ואז אבדנו שליטה\".\n\"צריך להבין שכל תמונה היום שמעלים לרשת או לנייד, ועולה לגוגל או לאייקלאוד הופכת באופן מידי להיות חשופה לכולם. ולא מדובר רק על הפייסבוק אלא גם על האינסטגראם, והווטסאפ. השימוש בווטסאפ מאוד מטעה אנשים. הם מעלים תמונות שלהם, וחושבים שמדובר בשיחה בין שני אנשים. ובעצם הם לא מודעים לכך שכיום ניתן להעביר כל תמונה הלאה. ואנשים אחרים מוצאים את התמונות האלו ומשתמשים בהן\".\n\"כן, כל התמונות נמצאות בגוגל. הורים חושבים שפדופילים מחפשים עירום, אבל פדופליה היא בעצם אהבת ילדים. הם לא מחפשים עירום אלא מחזיקים תמונות של ילדים רגילים. הם בעצם מחפשים תמונות של ילדים באמבטיה, בבגד ים בחצר, ועוד.\nהם עושים מאגרים כאלו, ופדופילים לוקחים לאתרים שלהם תמונות של ילדות בבגד ים, ומשתמשים בהן ללא ידיעת ההורים.\n\"התמונה שנראית להורים הכי תמימה, זאת של הילדה הקטנה שלהם בבגד ים, היא זאת שעוזרת לפדופיל להגיע לסיפוקו. ויש אנשים שלוקחים את התמונות האלו למקומות אחרים, ומשתמשים בהן כדי להתחזות. הם עושים לתמונה פוטושופ ועריכה. שלא לדבר על פגיעה של ממש בילד עצמו\".\n\"אני מסביר להורים שברגע שבו הם מעלים תמונה כל אחד יכול לראות אותה, ואני מציע לכל הורה לעשות ניסיון: תכתבו את השם של הילד שלכם בגוגל ותראו מה נמצא שם. וכשאנשים עושים את זה הם נדהמים מהתוצאות\".\n1. הבנה ומודעות - קודם כל להבין שזה קורה כי לא סוגרים את ההגדרות בצורה נכונה. רוצים הרבה לייקים, לא חוסמים כי רוצים לקבל הרבה חשיפה, ולא מבינים שברגע ששמת תמונה ברשת אתה חשוף לגמרי. ואז זה מגיע למקומות אחרים. ואפילו זה לא נכלל תחת פריצה וגניבה אלא זה בדיוק כמו לחלק את התמונות של הילדים לכל העולם.\n2. חשיבה ותכנון - לחשוב לפני שלוחצים ומצלמים, לחשוב לפני שעושים \"שתף\". צריך להבין שאין דרך חזרה, וכי יתכן שהתמונות של הילדים יגיעו לידים הלא נכונות.\n3. בדיקת הגדרות פרטיות - חשוב לבדוק הגדרות פרטיות לכל אלבום ולכל תמונה – בפייסבוק כדאי לחסום ולאפשר רק לחברים, באינסטגרם לחסום ולאפשר רק לעוקבים שאישרתם, ובווטסאפ כדאי לשים תכנת הגנה אנטי וירוס חינמית.\n4. חסימת עוקבים לא ידועים - אין להסתפק רק בכך שיראו את התמונה חברים בפייסבוק אלא חשוב לבדוק בדיוק מי הם. כך גם כדאי לבדוק מי העוקבים שלך באינסטגרם, ולהבין שבכל הקשור לווטסאפ הרי שלכל מה שאתם מעלים - אין דרך חזרה."}
{"article_id": "0,7340,L-3894025,00.html", "header_title": "מפסיקים לבד: 11 עצות זהב לגמילה מעישון", "full_text": "הדרך להפסקת עישון עוברת כולה בראש. על פי מחקרים שנעשו, 75% מהמעשנים מפסיקים לעשן ללא עזרה תרופתית וללא תחליפי ניקוטין. ניתן להיגמל מעישון לבד, אם מחליטים לעשות זאת. החלטתם? פעלו על פי העצות הבאות ותוכלו לעשות זאת במהירות.\nקבעו תאריך וזמן להפסקת העישון. נסחו מטרה בלשון חיובית ובזמן הווה, למשל, \"אני מפסיק/ה את ההתמכרות שלי לסיגריות\". המשיכו לעשן כרגיל עד לאותה נקודת זמן ואל תנסו לצמצם בכמות לפני כן. זה רק יהפוך את הסיגריות ליקרות ערך בעיניכם.\nהבינו שלא מדובר בוויתור. המחשבה שאתם עומדים \"לוותר\" על משהו מתבססת על ההנחה שהסיגריות עוזרות לכם, אך למעשה הן לא\nעושות עבורכם דבר. הן לא מעניקות לכם הנאה אמיתית או תמיכה והמטרה היחידה שלהן, ובעיקר של הניקוטין שבתוכן, היא לשמור עליכם מכורים ולהעמיק את המלכודת על ידי יצירת הרגלים וטקסים סביבן. אינכם מפסידים דבר אך הרווח, לעומת זאת, הוא אין סופי. אתם זוכים מחדש בחירות שלכם כבני אדם, בכבוד, בעתיד בריא ובשיפור מצבכם הכלכלי. תהנו מלהיות לא מעשנים מהרגע בו תכבו את הסיגריה האחרונה. התכוננו להיות לא מעשנים מאושרים.\nגמילה מניקוטין אינה אומללות. ברגע שתחדלו לעשן גופכם ימשיך להיגמל מהניקוטין במשך מספר ימים. הגמילה הפיזית היא קלה מאוד. אין בה שום כאב והיא עוברת במהירות. אתם רגילים, כמעשנים, לחוש את תופעות הגמילה בדקות שלפני הדלקת הסיגריה הבאה. כלא מעשנים תהיו חופשיים מכך לנצח.\nצאו, תבלו ותהנו בפאבים, בחתונות ובמסיבות ואל תקנאו במעשנים. רחמו עליהם. דעו כי הם מקנאים בכם, מכיוון שכל אחד מהם היה רוצה להיות כמוכם: חופשי מהשעבוד לסיגריות. היום גורמות הסיגריות לנתק חברתי מאחר ועל המעשנים לאתר מקום שבו מותר להם לעשן מבלי להפריע לסביבה. המצב שנוצר הוא שבמקום ליהנות מאירוע חברתי הם עסוקים באיתור זמן ומקום אליו הם יוכלו לצאת כדי לעשן, מה שגורם להם להתנתק בכל פעם לפסק זמן כזה או אחר מהמתרחש באירוע. אף מעשן אינו רוצה לראות את ילדיו מתחילים לעשן והמשמעות היא שכולם מצטערים שהם בעצמם התחילו בכך. זיכרו, לא אתם אלו שמקופחים אלא המעשנים האומללים. ואם מציעים לכם סיגריה לאחר שכבר הפסקתם לעשן פשוט אמרו \"לא תודה, אני לא מעשן\", במקום להתחיל בשיחה ארוכה על כמה זמן עבר מאז שהפסקתם.\nאל תתנו לתירוצים לדחות את התוכנית שלכם להפסיק לעשן. אף פעם לא תמצאו את הזמן האידאלי לעשות זאת ולכן הזמן הטוב ביותר הוא כאן ועכשיו. ברגע שהפסקתם אל תנסו להימנע מלחשוב על עישון. זה לא משנה על מה אתם חושבים, אלא מה אתם חושבים על זה. אם תחשבו \"אני רוצה סיגריה, אבל אני לא יכול לעשן אחת\", קרוב לוודאי שתרגישו אומללים. אם במקום זאת תחשבו \"איזה כיף! אני לא צריך לעשן יותר ואני לא רוצה לעשן יותר. זה נהדר שאני לא מעשן\", אז תוכלו לחשוב על העישון כמה שתרצו ועדיין תהיו מאושרים.\nהפסיקו עם האשליות ואל תחשבו שמעתה אתם בשליטה ואם תעשנו \"רק סיגריה אחת\" לא יקרה דבר. זו טעות גדולה מאוד שרבים מהנגמלים נופלים בה. הסיבה לבעייתיות שבעישון סיגריה אחת היא שברגע שמולקולות הניקוטין מגיעות שוב למוח אין דרך חזרה והנפילה למלכודת הניקוטין היא רק עניין של זמן. שום סיבה שבעולם אינה שווה את הסיגריה הזו, לא רגע קשה, לא לחץ בעבודה ולא פרידה מבן או בת זוג. לעולם אל תחשבו במונחים של סיגריה אחת. חישבו תמיד על שרשרת מלוכלכת וארוכה כאורך החיים.\nעישון סיגריה אינו מעשה חיובי ולכן אין צורך להחליפו באחר, אלא פשוט להוקיעו מחיינו. תחליפים מנציחים את המחשבה המוטעית שאתם מקריבים משהו. תחליפים המכילים ניקוטין הם חסרי תועלת במיוחד מכיוון שהם פשוט שומרים על המשך ההתמכרות לחומר. הדבר דומה לכך שמכור להרואין המעשן את הסם מנייר כסף יתחיל להזריק את הסם לגופו.\nמי שאינו מעשן לא זקוק לסיגריות. הוא לא צריך לדאוג שיהיו עליו סיגריות והוא גם לא מחזיק סיגריות לשעת חרום. הוא פשוט חופשי. גם אתם, ברגע שכיביתם את הסיגריה האחרונה, נמנים עם הלא מעשנים. אל תפקפקו ולו לרגע אחד בהחלטה הזו. השתחררתם מהעבדות לסיגריות לנצח. תהנו מן החופש הזה והתמכרו אליו, כי אין לו תחליף.\nכמעשנים אתם פועלים על אוטומט, ללא בחירה. מלכודת הניקוטין משתלטת עליכם ובהמשך ההרגלים והטקסים סביב הסיגריה כובלים את חייכם. לאחר הגמילה ייתכן כי מידי פעם יופיע אצלכם חשק לעשן סיגריה, בדיוק כמו שאצל אחרים מופיע החשק לאכול שוקולד או לקנות בגד חדש. ברגעים כאלו צריך להתעורר אצלכם\n\"האור האדום\", שיפעיל את מערכת שיקול הדעת ויאפשר לכם לבחור האם אתם רוצים לחזור ולעשן שוב, בלי יכולת להפסיק לעולם. התשובה היא, כמובן, שלילית, ואם לרגע אתם שואלים את עצמכם \"למה?\" היזכרו בכך שלא אהבתם להיות מעשנים, שזו הסיבה לכך שהחלטתם להפסיק מלכתחילה. כך תוכלו להפוך את הרגעים הללו מרגעי תסכול לרגעים מאושרים, שבהם אתם מברכים את עצמכם על כך שאתם אנשים בעלי בחירה חופשית, בטחון עצמי ובעלי שליטה על חייכם, איכותם ובריאותם.\nכאשר אתם נפרדים מהסיגריה האחרונה שלכם הישבעו באופן חגיגי כי לעולם לא תיקחו עוד שכטה מסיגריה או מניקוטין בכל צורה שהיא, ללא תלות ברגעי השיא או השפל שטומן לכם העתיד. אתם הרי יודעים שאתם עושים את ההחלטה הנכונה, אז אל תפקפקו בה ואל תטילו בה ספק."}
{"article_id": "0,7340,L-4437949,00.html", "header_title": "זה אפשרי: כך תצליחי בהנקת תאומים", "full_text": "כהורים טריים אין נושא שמדיר שינה מעינינו (תרתי משמע) כמו האכלת התינוק. האוצר הפצפון, שבמהלך ההריון ניזון עצמאית דרך חבל הטבור, יצא החוצה ותלוי בנו לחלוטין שנספק לו את כל צרכיו. בתכל'ס, ויעיד על כך כל הורה טרי בעבר או בהווה, אנחנו מתעסקים סביב האכלת התינוק 24 שעות ביממה.\nעכשיו תצרפו למשוואה הזו תינוק נוסף, ותבינו מדוע הורים רבים לתאומים מרגישים שהם על סף קריסה בחודשים הראשונים להורות הכפולה. אז איך עושים את זה? איך אפשר להאכיל שניים במקביל? מה עושים אם תינוק אחד בוכה בזמן שהשני אוכל? כיצד עוקבים אחרי מידת ההאכלה של כל אחד מהתאומים? והאם בכלל ניתן להניק תאומים? כל התשובות בטור שלפניכם.\nאחד הפרקים הכי מרגשים בסדרה \"חברים\" הוא זה שבו רייצ'ל ילדה את בתה המשותפת לה ולרוס. בעודה שוכבת מבולבלת במיטתה, נכנס ג'ואי לחדרה וסיפר לה, ספק בבעתה ספק בהתרגשות, כי ראה בחדר אחר אישה מניקה תאומים. אני מאמינה שהבדיחה הזו, בשילוב הבעת הפנים של השחקן, הצליחה להצחיק חלק גדול מהצופים. אני לא צחקתי. עצוב בעיניי שגם אנשים המקבלים בטבעיות גמורה אישה מניקה, מתייחסים להנקת תאומים כקוריוז.\nהנה אני יוצאת מהארון: קוראים לי עינת, ואני מיניקה תאומים!\nכמו מרבית האמהות הטריות גם אני התמודדתי עם השאלה האם להניק או להאכיל את התאומים שלי בתמ\"ל (תחליף מזון לתינוקות). כשהייתי בהריון עם עלמה\nיכול מאוד להיות שבאמת הייתי מוותרת, אילולא הכרתי באחד הפורומים אמא לתאומים שהניקה אותם הנקה מלאה לאורך זמן. המודל שלה היווה עבורי השראה והבנתי שאם היא יכולה לעשות זאת - גם אני יכולה.\nלפני שאמשיך, חשוב לי לציין שאין בכוונתי להטיף להנקת תאומים וכל דרך להזנת התאומים ראויה בעיניי. אני רק רוצה להציג את האפשרות הזו כדי שגם נשים אחרות ידעו שאם הן רוצות, ניתן לעשות זאת. נכון. זה לא פשוט, אבל יש להנקת תאומים יתרונות רבים: החיסכון הכלכלי העצום לאור ההוצאות המרובות עם הולדת התאומים, חיסכון בזמן הדרוש לניקיון הבקבוקים והכנתם, ומתן זמן איכות לאם ולתינוק שכל כך חסר כאשר מגדלים תאומים.\nמאידך, ישנו חיסרון עצום אחד: התלות המלאה של התאומים באם המניקה, גם ביום וגם בלילה. פתרון אפשרי לכך הוא שילוב בין הנקה לבין מתן בקבוק עם חלב אם שאוב או תמ\"ל על ידי אדם אחר. את התאומים הבכורים שלי הנקתי הנקה מלאה. כאשר אלה ואיתמר נולדו לפני כמעט שנתיים הנקתי אותם, כמובן, אך בלילה אבא שלהם נתן להם בקבוק תמ\"ל אחד כדי לאפשר לי לישון כמה שעות רצופות.\nהנקת תאומים היא תובענית מאוד, במיוחד בהתחלה. בל נשכח שהריונות רבים לתאומים מסתיימים בלידת פגים ו/או בניתוחים קיסריים. מדובר בשני מצבים שמוסיפים קושי נוסף על תחילת ההנקה. נקודת הפתיחה שלי הייתה טובה יותר (לידה רגילה ובמועד), אבל אני מכירה לא מעט אמהות לתאומים פגים ואחרי ניתוחים קיסריים שהיו מספיק נחושות להניק והצליחו במשימה.\nאת התקופה הראשונית, שווה להקדיש לביסוס ההנקה אצל כל אחד מהתאומים בנפרד. בהמשך, ניתן ללמוד תנוחות וטכניקות להנקת שניהם במקביל, החוסכות זמן יקר.\nהעצה הטובה ביותר למי שרוצה להניק תאומים היא להקיף עצמה ברשת תומכת של בן זוג, אמא, חמות או חברה טובה שידעו לתמוך בה לאורך הדרך הקשה ולספק לה עידוד. בנוסף, מכיוון שהנקת תאומים צורכת המון קלוריות ומספקת מעט מאוד זמן פנוי, רצוי שיהיה מי שידאג לך למזון איכותי נגיש.\nאם בחרת להניק זכרי כי לאחר תקופת ההסתגלות הראשונית, ההנקה הופכת קלה יותר וחוויתית. הרגעים שבהם התאומים יונקים יחד ובהיסח הדעת מחזיקים ידיים או מלטפים אחד את השני, הם רגעים יקרים מפז.\nגוף האם יודע לייצר חלב בהתאם לכמות העוברים שנשאה. הגוף מייצר חלב בהתאם לדרישה, כך שככל שהתאומים יונקים יותר כך נוצרת כמות חלב רבה יותר.\nאם תאום א' ינק היום משד שמאל, מחר הוא יינק משד ימין. החלפת הצדדים נועדה גם לטובת התפתחות מאוזנת של התינוק, וגם כדי לאזן את ייצור החלב משני הצדדים (לפעמים יש תאום שיונק טוב יותר וכאשר הוא יונק משני הצדדים הוא דואג ליצור מוגבר של חלב בשני השדיים). אפשר לכתוב בנייד תזכורת מי ינק מכל צד או לקבוע סימון אחר שיעזור לך.\nלהבדיל מהנקת יחיד, כל תאום יונק משד אחד ארוחה מלאה.\nכדי להניק את התאומים ביחד, מומלץ לפחות בשלבים הראשונים להיעזר בכרית הנקה נוחה או כרית רגילה. רצוי שיהיה איתך מישהו בבית כדי להביא אלייך את התאום השני וכדי לקחת לגרפס את התינוק שסיים לינוק.\nאם את לבד, ניתן לשבת על מזרון על הרצפה ולהניק, כך שכאשר אחד מהם מסיים, ניתן להניחו על המזרון בבטחה.\nהנקה כפולה דורשת תרגול וניסיון. עם הזמן תמצאי את התנוחה הנכונה לך ולתאומייך, ויש סיכוי שאחרי זמן מה תצליחי לדבר בטלפון ואפילו לקפל כביסה תוך כדי הנקה. זה המגוון הבסיסי של התנוחות:\nכל תינוק שוכב לצידה של האם כאשר הרגליים לכיוון גב האם. תנוחה זו מומלצת לאחר ניתוח קיסרי.\nתנוחה המתאימה בעיקר לתינוקות קטנים. כל אחד מהתינוקות שוכב לאורך זרוע האם והרגליים של שניהם נפגשות לכיוון בטנה.\nשני התינוקות שוכבים במקביל, כאשר תינוק אחד שוכב בתנוחת ערסול והתינוק השני שוכב בתנוחת פוטבול עם הרגליים לכיוון גב האם. הראש של התינוק השני מונח על הבטן של התינוק הראשון.\nועוד כמה דברים שכדאי שתדעי. קודם כל, אם את משלבת חלב שאוב בהנקה, מומלץ לשאוב משד אחד בזמן שאת מניקה מהשני. כמו כן, כדאי לך להשיג משאבת חלב חשמלית דו צדדית (ניתן להשאיל ביד שרה. אם את מביאה עותק של תעודת לידה או אישור מרופא שילדת תאומים יש לך עדיפות בקבלת משאבת חלב איכותית).\nבנוסף, ישנן יועצות הנקה המתמחות בהנקת תאומים, חלקן אפילו הניקו תאומים בעצמן. הכיני עוד לפני הלידה טלפון של יועצת הנקה לתאומים ובמקרה הצורך, העזרי בה.\nכאמור, הנקה היא רק אפשרות אחת. לא כל האמהות יכולות או רוצות להיניק, מסיבות רבות ושונות. מכיוון שהתקופה הראשונה עם התאומים מטלטלת, ישנם הורים שההאכלה מבקבוק נוחה וקלה להם יותר. היתרון הגדול בהאכלה מבקבוק היא בעובדה שפרוייקט ההאכלה לא \"נופל\" בהכרח במלואו על האם. יתרון נוסף נעוץ בשקט הנפשי המושג במעקב כמותי אחר המזון שהתאומים מקבלים, בעיקר כאשר מדובר בתינוקות שנולדו במשקל נמוך.\nגם להורים שבוחרים להאכיל את התאומים מבקבוק, החיים לא פשוטים יותר. מדובר בתעשייה המגלגלת עשרות בקבוקים ביום, וצוות פועלים מרוצה אך עייף שממלא אותם באבקות, מנער בקצב ובמרץ ומסדר אותם בשורות במקרר, כדי שיהיו מוכנים ומזומנים להגיע בשליפה מיידית לחימום ומשם בזריזות פיהם של שני תינוקות רעבים.\nנשמע מוגזם? אז זהו, שממש לא... התאומים אוכלים ממש כמו כל תינוק אחר, אבל ההאכלה של השניים נראית אחרת.\nמדובר בתכנון, סינכרון ותיזמון, בניהול ובפיצול, באקרובטיקה ובפירוטכניקה, בטרמפולינות ובסלקלים... ובעיקר - בניסוי וטעיה ובבחירת הדרך המתאימה לכם.\nמומלץ לנסות את כל השיטות לפני שמחליטים. פשוט לקחת את החודש-חודשיים הראשונים כתקופת הסתגלות שמטרתה להכיר את התינוקות החדשים, את הצרכים והאופי שלהם וגם את אלו שלכם.\nעניין האכלת התינוקות על פי לוח זמנים נוגע בנקודה רגישה אצל הורים לתאומים, ובחלום המתרחק על ספונטניות וזרימה על פי הצרכים של כל אחד מהשניים. ולכן, בכל דרך שתבחרו להאכיל אל תשכחו להזין גם את עצמכם רגשית וכשהתינוקות שבעו ונרגעו, לזמן להם ולכם חוויה של טיפול וקשר אישי. זו הדרך הטובה לקשר החיוני לכם ולתינוק בחיבור בין הזנה להתקשרות.\nיש הורים שיבחרו להקשיב לצרכים אלו, ולארגן את היום בהתאם לזמני הרעב השונים של כל אחד מהתינוקות. האכלה זו מאפשרת:\n-לענות על הצורך ליצירת נפרדות, כאשר יש היכרות והיענות לצרכים שונים בזמנים שונים.\n-להיענות למלוא היכולת של כל ילד לאכול, כאשר הוא אוכל בזמן שהוא דורש ולא על פי תזמון הוא עשוי להיות רעב יותר ולאכול טוב יותר.\n-ליצור זמני איכות עם התינוק שער בזמן שאחיו שבע וישן.\n-מתאים להאכלת פגים שזקוקים להאכלה מיוחדת או לזמן האכלה ארוך יותר.\nיש הורים שבוחרים בשיטה שמחייבת יצירת סדר יום. ההאכלה תופסת בו כמובן את המקום המרכזי. בחירה זו מאפשרת:\n-חסכון בזמן (שהוא מן הסתם מצרך יקר ונדיר).\n-שליטה בהתנהלות הכללית של ההתארגנות והטיפול.\n-שיתופם של כל מי שנוטל חלק בטיפול בתינוקות בהאכלה. מחזק את הקשר ואת ההתקשרות, ומוסיף דמויות משמעותיות וקרובות לעולמם של השניים.\n-להחליט על זמני ארוחות קבועים, בדרך כלל כל שלוש שעות, כאשר מעירים את הישנים לשעת האוכל.\n-אם תינוק אינו רעב מספיק בארוחה הזו, הוא יאכל כראוי בזו שאחריה. ההסתגלות לסדר הזה לוקחת כשלושה-ארבעה ימים.\n-אם הם נרדמים בזמן ההאכלה רצוי להעיר (בעדינות. ללטף את הלחי עם האצבע , למשל) כדי שיסיימו את הארוחה.\n-כשנכנסים לשגרה רצוי להעיר את זה שמתקשה לחכות קצת לפני תחילת סימפונית הבכי.\nישנן שיטות האכלה מסונכרנות כמספר משפחות התאומים. אספנו עבורכם את הנפוצות שבהן, שילמדו אתכם מה עושים כאשר אתם לבד במערכה:\nתינוקות, בקבוקים, חיתולי בד, כוס מים, טישיו, צעצועים צבעוניים ומצלצלים, כוס מים למאכילים, טלפון, שלט טלויזיה...\nזה משחרר את הידיים לטיפול ומגע בשני התינוקות.\nואתם מאכילים את שניהם יחד בישיבה מולם בגובה שלהם.\nמאכילים בישיבה על הספה כשמכל צד תינוק כשראשו על ברכי ההורה.\nאפשר כמובן גם להאכיל לסירוגין בידיים ובסלקל, ברוטציה או על פי הצרכים של אחד מהתינוקות או שניהם. חובבי הטלויזיה יכולים להשתמש בה כגורם מהפנט ומרגיע במצב זה. ובכל מקרה - רצוי להכין לוכדי תשומת לב ומשעשעים למיניהם.\nניתן לשאת במנשא את התינוק שסיים כבר את הארוחה. כך מרוויחים גם את המגע וגם זוג ידיים פנויות לכל צורך של אחיו.\nרוב ההורים יעדיפו להאכיל את השניים באותם בקבוקים, מכיוון שאין סיבה בריאותית לא לעשות כך וזה חוסך כמובן הרבה אנרגיה. מאידך, הסיבה להפרדת בקבוקים היא מעקב אחרי כמות האוכל של כל אחד מהתינוקות. מומלץ שהבקבוקים יהיו שונים בצורה מובהקת.\nהורים לתאומים הם עייפים ומותשים, ויש סיכוי גבוה שמרוב עייפות לא יזכרו מי התאום האחרון שאכל. כדי לפתור את הבעיה ניתן להכין טבלה יומית ובה לכתוב שעה וכמות בכל פעם שאחד התאומים אוכל.\nאין ספק שמדובר באחד הרגעים הכי קשים עבור הורים לתאומים. זה הזמן הנכון לתרגל שיטות הרגעה. לפניכם כמה אפשרויות:\nלהאכיל אחד, בזמן שהתינוק השני נמצא לידכם בטרמפולינה או על גבי מזרון. שבו ליד התינוק השני, נדנדו אותו, שירו לו ושחקו איתו.\nאפשר לעצור לרגע את התינוק שאוכל ולהתארגן במהירות להאכלה משותפת. במידה ומדובר בהאכלה מבקבוק, דאגו מראש שיהיה בקבוק נוסף."}
{"article_id": "0,7340,L-4343617,00.html", "header_title": "מחקר: חלב אם מוקפא מאבד מערכו התזונתי", "full_text": "לאחר חופשת הלידה בוחרות נשים רבות לשאוב חלב ולשמר אותו, על מנת שהתינוק\nיקבל אותו בשעות שהן מחוץ לבית. על פי ההנחיות המקובלות ניתן לשמור חלב אם במקרר למשך שישה שבועות ובמקפיא עד חצי שנה.\nאלא שמחקר ישראלי חדש מראה כי הליך ההקפאה פוגע באיכות החלב. כדי לבחון זאת אספו החוקרים ד\"ר מורן הדר לב, ד\"ר רונית לובצקי ופרופ' דרור מנדל מבית החולים איכילוב בתל אביב 60 דגימות חלב אם מ-20 אמהות לפגים, שנולדו בין השבועות 25 עד 35 להריון.\nהחלב נשאב באמצעות משאבת חלב עד לשבוע השביעי לאחר הלידה. הנוזל נאסף והערכים התזונתיים נבדקו באמצעות מכשור מעבדתי. כל הדגימות הוקפאו בטמפרטורה של מינוס 80 מעלות צלזיוס, למשך 8 עד 83 ימים (בממוצע 438 ימים) ולאחר מכן נבדקו שוב הערכים התזונתיים של החלב.\nמהתוצאות עלה כי הערך הקלורי של החלב הקפוא ירד בממוצע בכ-64 קילוקלוריות לכל 100 מ\"ל של חלב אם. תוכן החלבון נותר יציב לאחר ההקפאה, אך במקביל נמצאה ירידה בערכי הפחמימות והשומן בחלב, מה שלדעת החוקרים תרם לירידה בערך הקלורי שלו.\nיש לציין כי המחקר בוצע בהקפאה עמוקה, כאמור של מינוס 80 מעלות צלזיוס, אולם החוקרים מדגישים כי במחקרים קודמים שבוצעו בהקפאה רגילה של מינוס 15 מעלות צלזיוס עד מינוס 20 מעלות צלזיוס, נמצאו תוצאות דומות.\nהחוקרים סיכמו כי ההקפאה פוגעת ברמות השומנים והפחמימות שבחלב האם, ומכאן מביאה לירידה בערך הקלורי. ירידה זו עלולה לפגוע בגדילה התקינה של העובר, אולם לצורך כך יידרשו מחקרים נוספים. למרות ממצאי המחקר,  החוקרים ממליצים דווקא להמשיך להקפיא את החלב: \"האיגוד האמריקאי לרפואת ילדים ממליץ להקפיא חלב וכך גם אנחנו\" אומר ל-ynet פרופ' מנדל, \"ודאי שלא נמליץ לאם שמייצרת כמות גדולה של חלב ושאבה אותו - לזרוק חלב\"."}
{"article_id": "0,7340,L-4195711,00.html", "header_title": "\"ככה את לא יוצאת מהבית!\"", "full_text": "האם שהתקשרה אליי נשמעה מאוד-מאוד כועסת: \"אוקיי, אז הילד בגיל ההתבגרות. אוקיי, אני מקבלת את זה. אבל לבוא לחתונה של אחותו ככה? עם הבגדים הזרוקים האלה והכובע הטיפשי הזה? שלא לדבר על התסרוקת המגוחכת שהוא מסתובב איתה בחודשיים האחרונים. שעה לוקח לו לסדר אותה בבוקר, שעה! ומילא שהוא הולך ככה לבית הספר כל יום, אבל לחתונה משפחתית שכולם יהיו שם ויראו אותו ככה? עד כאן! הוא לא יעשה לי בושות כאלה. בואי תגידי לי איך אני משכנעת אותו להתלבש כמו בנאדם בלי שזה יגיע לצרחות ומריבות עד השמיים\".\n:\nנשמע מוכר? כל מי שחי במחיצת מתבגרים מכיר היטב את העיסוק הבלתי פוסק שלהם באיך שהם נראים: שעות מול המראה בחדר, מודדים בפעם המי-יודע-כמה את כל הבגדים בארון, מעצבים את שיערם בג'ל, בודקים איך הם נראים עם שביל באמצע, שביל בצד, אסוף, פזור וסתם פרוע, מוסיפים צעיף, איפור, תכשיט, אביזר כזה או אחר, עד שימצאו את המראה שיפיס את דעתם.\nולא שזה פשוט. הם מוכנים לקום בשביל זה כל בוקר שעה אחת מוקדם יותר, כי, כידוע, בית ספר זה לא רק לימודים.\nמדובר כאן בסוג של אודישן בו הם יעמדו מול החברים שיסקרו אותם מכף רגל ועד ראש, יעירו הערות (גלויות וסמויות), ויחרצו אות גורלם. כן, עד כדי כך, לפחות בעיניהם - כי עבור המתבגר שלנו המראה החיצוני הוא הדבר הכי חשוב שיש. זה, והחברים כמובן.\nובכן, המתבגר שלנו, כאמור, עדיין לא באמת יודע מי הוא, במה ייחודו, מה הוא שווה. הוא עוד לא צבר הישגים מרשימים, אין לו עדיין רזומה מפואר שהוא יכול להתהדר בו. הוא נמצא בשלב של חיפוש ותהייה, שלב של בנייה עצמית, וכרגע המראה החיצוני הוא כרטיס הביקור היחיד שיש ברשותו. אותו הוא מציג לראווה, ועל פיו, לתחושתו, הוא נמדד. מבחינתו על זה יקום וייפול דבר. אז שזה לא יעסיק אותו שעות נוספות? כשהוא מרוצה מאיך שהוא נראה העולם מחייך אליו והכל טוב. לעומת זאת, כשהוא לא - כדאי לתפוס מרחק. כל עולמו חרב עליו ואנחנו שומעים ו/או חשים בזה היטב.\nלמתבונן מהצד (קרי אנחנו, ההורים), לא תמיד ברור מה קורה כאן. בסדר, זה חשוב. אבל מה בדיוק יעשה לו טוב? מה ישביע את רצונו?\nאם ננסה לתמצת במשפט אחד מה המתבגר רוצה, נוכל לומר ששאיפתו היא להיות הכי מיוחד - כמו כולם. אתם מוצאים כאן סתירה? אז זהו, שהוא לא. והרי ממילא (בואו נזכיר לעצמנו) המתבגר שלנו הוא שילוב ייחודי, בלתי אפשרי בעליל, של סתירות. אז הנה עוד אחת...\nנתחיל מזה שהמתבגר רוצה להיראות טוב. הכי טוב שאפשר - וזה ברור. גיל ההתבגרות זו תקופה רווית הורמונים, שבה יש המון התעסקות בזוגיות, במין ובמיניות, ולשם כך כדאי שתראה במיטבך, שיתאהבו בך, שיבחרו בך. מראה אטרקטיבי בהחלט עוזר לזה לקרות.\nבו–בזמן, בכפיפה אחת עם הרצון להיות שונה, יחיד ומיוחד, מתקיים במתבגר הצורך העצום להיות כמו כולם. כי מי הוא בלי החבר'ה? ואז, מה שאנחנו רואים זו קבוצה של מתבגרים הלבושים כולם בדיוק אותו דבר, עם סממני זיהוי בולטים להיותם חלק מקבוצה מאוד מסויימת בעלת אפיון מובהק. למשל בנות המתהדרות בסקיני ג'ינס, של אותה חברה ובאותו צבע בדיוק, אליהם מצטרפת חולצית קטנה וצמודה ואולי גם צעיף/ תיק/ קישוט לשיער - זהה לחלוטין אצל כולן; או חבורת בנים חמושים בכובע מצחייה הפוך, הלובשים כולם מכנסיים מרובי כיסים ורוכסנים הגדולים עליהם בכמה וכמה מידות, שמשתלשלים מטה וחושפים תחתוני בוקסר מגניבים.\nלקבוצות האלה יש כל מיני שמות המגדירים את מהותם: ה\"פריקים\", ה\"ערסים\", ה\"קולים'\" ה\"גיקים\" (החנונים), ה\"ורודות\", ה\"שמאלנים\", ה\"סקייטרים\" ועוד ועוד. כל מקום והשמות שלו, אבל הרעיון המרכזי דומה: הבגדים המאוד מסויימים האלה מגדירים עבורם מי הם, מהי זהותם. ובגיל ההתבגרות זו נחמה גדולה.\nאלא שלא קל למתבגר להרגיש טוב עם איך שהוא נראה בשלב המסוכסך הזה. יש לו המון תלונות על מראהו החיצוני, ולא פעם הוא נטפל לחלק אחד מסויים בגופו שלא מוצא חן בעיניו (אף, אוזניים, ישבן) ולא מרפה. גם האמירות והחיזוקים שלנו לא תמיד מתקבלים בברכה, אנחנו מבחינתו \"קהל מכור\" ומהמקום הזה אנחנו הופכים לחשודים בחוסר אובייקטיביות.\nבמקביל לכל אלו (כאילו לא די בהם) המתבגר שלנו צריך להתמודד עם \"תופעת הקהל המדומה\", תופעה המאלצת אותו לחיות בתחושה מתמדת כאילו כל הזמן מישהו מסתכל עליו ובוחן אותו, ורואה (איך לא) את כל הפגמים האפשריים הקיימים בו. משהו כמו המראה המגדילה של הקוסמטיקאית. תארו לכם. ובואו נזכור שגם ככה אין לו דימוי עצמי מי-יודע-מה בתקופה מטלטלת זו של חייו.\nלא קל, הא? עכשיו שערו בנפשכם מה קורה לו כשהוא קם בבוקר עם, שומו שמיים, חצ'קון חדש על הלחי. אלוהים אדירים! מבחינתו כל הפנים שלו הם חצ'קון אחד גדול ונורא, וכל מי שמסתכל עליו רואה רק אותו. את זה - ורק את זה. אז מה הפלא שהוא מחליט בשנייה אחת, באימפולסיביות אופיינית, שהוא לא הולך היום לבית הספר? איך הוא יתמודד במצבו עם מבחן הקבלה היומי של החברים? קשה, קשה...\nאז עכשיו אתם מבינים יותר למה כל כך חשוב לו להיצמד למכנס מסויים, ולא חשוב לאיפה הוא הולך, או לתסרוקת מוזרה המכסה את מחצית הפנים ומקשה על הראיה?\nעבור המתבגר שלכם זה הרבה יותר ממראה חיצוני. זו ויזה לאיזשהו שקט רגעי, חוף מבטחים, לפחות ליום הקרוב.\nואיך אנחנו, ההורים, יכולים להתמודד נכון וטוב יותר עם נושא חשוב זה?\n\"רצונו של אדם - כבודו\". המתבגר שלכם עובר כל כך הרבה טלטלות ומהפכות בימים אלו. לא קל ולא פשוט לו. הוא המבקר הקטלני ביותר של עצמו, וממש לא צריך את זה גם מכם. הימנעו מביקורת, שיפוטיות, עלבונות, וכל תגובה מקטינה אחרת. אפשרו לו להביא לידי ביטוי את דעותיו וטעמו, גם אם הוא שונה משלכם וגם אם זה לא נראה לכם. זה לגמרי שלו וזה חלק מרכזי בתהליך העצמאות והנפרדות שלו מכם. ואגב, ככל שתוכלו לפרגן לו יותר, לסמוך עליו ולשחרר אותו (במקומות שזה ניתן ומתאים - ובבקשה מכם, הרחיבו את הנישה הזו...), כך הוא גם יסכים להקשיב וליישר אתכם קו כשאתם תבקשו ממנו.\nחסר על מה לריב עם מתבגר? סגנון לבוש ומראה חיצוני הם דוגמה טובה לנושא שבהחלט אפשר להרפות ולשחרר ממנו: תסרוקת מוזרה, צבעים מוגזמים, ג'ינס אחד בלוי שהוא לא מוכן להיפרד ממנו, ואפילו נזם באף. רוב הדברים האלה הם הפיכים. הזכירו לעצמכם שכל מה שאתם רואים כאן זה זמני. סוג של פורים הנמשך כמה שנים. זו תקופה וזה עובר. מה שנשאר זה הקשר והיחסים ביניכם - ובזה חשוב שלא תפגעו.\nובהתכוונות מלאה גם על איך שהוא נראה, ברגעים שאתם באמת נפעמים: \"וואו! השמלה הזאת ממש מחמיאה לך!\". עשו זאת גם אם הם הודפים כלפי חוץ את המחמאה. האמינו לי, היא נקלטה ונשמרה והיא מחממת את הלב. במקביל, ולא פחות חשוב, החמיאו ושבחו אותם גם על יכולות וכישורים אחרים, שלא קשורים למראה חיצוני. כך אנחנו מעבירים מסר (בלי להגיד את זה ממש) שיש עוד דברים שנחשבים בעינינו ושמראה חיצוני זה לא ה-דבר הכי הכי חשוב בעולם.\nבינינו, אם אתם עסוקים עד בלי די באיך שאתם נראים (דיאטות, חיטוב הגוף, שופינג, איפור, תסרוקות, ניתוחים פלסטיים וכו)',\nזה לא משנה מה תגידו. המעשים שלכם מעבירים את המסר הכי ברור והכי מהיר שיש וגם פה - הדוגמה האישית היא שאומרת את המילה האחרונה. זה עובר הלאה, אם בהעתקה וחיקוי ואם בתגובה נגדית של אנטי, כלומר - להיות הכי לא מטופח שאפשר.\nמתחת לכל ה\"תחפושות\" שהמתבגר עוטה על עצמו מסתתר עיסוק בלתי פוסק ומאוד חשוב בדימוי גוף. זהו רובד עמוק יותר של תפיסת המתבגר את עצמו, עד כמה הוא מרגיש נוח וטוב בתוך גופו שלו. התחושות האלה של המתבגר מושפעות ממסרים שהוא קולט מהחברים שלו, מהתרבות בה הוא חי, וכמובן מהבית, מאיתנו ההורים. העיסוק הזה קיים גם בשלבים מוקדמים יותר ומתעצם מאוד בגיל ההתבגרות.\nבשלב הזה נראה יותר תופעות של הפרעות אכילה (בולימיה, אנורקסיה) ועיסוק אובססיבי בספורט ודיאטות למיניהן. וחשוב גם שנזכור שאנחנו חיים בחברה המקדשת את חשיבות המראה חיצוני, שאידיאל היופי שלה הוא מראה רזה מאוד וחטוב. הם קולטים את זה מכל עבר: סרטים, פרסומות, טלוויזיה, מגזינים - גם באופן בלתי מודע. היום, יותר מתמיד, חשוב לשים לב למסרים שאנחנו מעבירים, באופן ישיר ועקיף, להיות קשובים וערניים למה שקורה אצל המתבגרים שלנו. במקרים בהם אתם מודאגים, מבולבלים, תוהים - אל תהססו לפנות לייעוץ שיעשה לכם סדר ויעלה אתכם שוב על דרך המלך.\n,"}
{"article_id": "0,7340,L-4700719,00.html", "header_title": "דו\"ח עולמי: האם מחשבים בבתי ספר תורמים להישגי התלמידים?", "full_text": "דו\"ח חדש של הארגון לשיתוף פעולה ופיתוח כלכלי, ה-OECD, מגלה כי ההישגים בבתי ספר ממוחשבים וטכנולוגיים אינה משפרת את ביצועי התלמידים והישגיהם.\nהדו\"ח החדש בדק את הקשר בין ההישגים במבחן PISA לבין מידת הטכנולוגיה בבתי ספר. מבחן בינלאומי זה נערך בקרב תלמידים בגילאי 15-16, בקריאה, מתמטיקה ומדעים. יש לציין, כי בשנים האחרונות הגיעו תלמידי ישראל להישגים לא מחמיאים במבחן זה. בשנת 2012 למשל, דורגה ישראל במקום ה-41 בתחום המתמטיקה ומדעים, ובקריאה במקום ה-34. את המקומות הראשונים השיגו סין, סינגפור הונג קונג ויפן.\nמהדו\"ח החדש נמצא כי תלמידים המשתמשים באופן תדיר במחשבים, מגיעים להישגים הנמוכים ביותר. תלמידים המשתמשים בתדירות בינונית במחשבים בבית הספר, פעם או פעמיים בשבוע, מגיעים להישגים טובים יותר מאלו המשתמשים במחשבים בתדירות נמוכה.\nעוד מראים הממצאים כי במדינות שהשקיעו במידה הגבוהה ביותר בטכנולוגיה – ספרד, נורבגיה ודנמרק, לא חל שיפור משמעותי בהישגי התלמידים בקריאה, מתמטיקה או מדעים, בהשוואה למדינות אחרות.\nבאוסטרליה, ניו זילנד ושבדיה, שם השימוש באינטרנט הוא השכיח ביותר בבתי הספר, נמצאה הידרדרות משמעותית ביכולת הקריאה של התלמידים.\nמנגד, במדינות בהן התלמידים מגיעים להישגים הלימודיים הגבוהים ביותר במבחני PISA, כמו שנגחאי שבסין, ישנה תדירות שימוש נמוכה מאוד במחשבים.\n\"השקעה רבה יותר בקריאה ובמתמטיקה אפקטיבית יותר לסגירת הפערים החברתיים, מאשר גישה לאמצעים טכנולוגיים\", אמר ראש המחלקה לחינוך ב-OECD, אנדראס שניידר. \"הטכנולוגיה בבתי הספר עלולה להיות גורם מפריע, כשהתלמידים עלולים להכין שיעורי בית מועתקים ישירות מהאינטרנט.\n\"הדו\"ח אינו נועד כדי להעניק לבתי ספר תירוץ מדוע לא להפוך לטכנולוגיים, אלא להביא לדרכי לימוד אפקטיביים יותר ולבצע חשיבה מחודשת של השימוש בטכנולוגיה ברחבי העולם\"."}
{"article_id": "0,7340,L-4451591,00.html", "header_title": "הילדים של פעם באמת היו יותר מחונכים?", "full_text": "מוכר? כבר יותר מעשור שאני פוגשת הורים על בסיס יומי, ואין כמעט שבוע שאני לא שומעת אמירות ברוח זו. בכל פעם זה מעצבן אותי מחדש ופעם אחת ולתמיד אני רוצה לעצור ולהתייחס אליהן בכובד ראש. תגידו, אתם באמת לא מבינים איך זה קרה? אתם באמת חושבים שפעם היה הרבה יותר טוב? ויותר מזה, באמת הייתם רוצים לחזור לשם, להיות הורים של פעם, שהילדים שלכם יהיו כמו הילדים של פעם? באמת-באמת?\nכל כך הרבה דברים קרו מאז ועד היום. העולם השתנה מקצה לקצה. אז למה שנצפה מילדים להתנהג כמו פעם?\nכשאני הייתי ילדה קטנה, למשל, לא הייתה לנו טלוויזיה. אפילו לטלפון קווי היו צריכים לחכות בתור (אלא אם היתה\nאני יכולה לומר שהעולם בו אנחנו חיים היום הוא העולם הבדיוני של ילדותי. פנטזיה פרועה. הילדים שלי, ובטח שלכם, נולדו לעולם טכנולוגי. הם יושבים בטבעיות מול המחשב, משחקים במשחקים סופר-מהירים ומורכבים, עסוקים בו-זמנית בהמון דברים מבלי להתבלבל. המוח המשוכלל שלהם קולט את המורכבות הזו כמשהו ברור מאליו, לא מפתיע ולא מרתיע. עבורם - אלו החיים. איפה זה ואיפה המשחקים של פעם?\nעבור הדור של היום העולם כולו קטן מאוד. בגיל צעיר הם כבר משחקים משחקי רשת עם ילדים שהם בכלל לא מכירים ממקומות שונים בארץ ובעולם, לנסוע לחו\"ל זה כמעט כמו לבקר את הדודה בפתח תקווה.\n.\n\t יש להם הכל מהכל. מצד אחד זה תורם ומפתח, אך מצד שני מציף ומבלבל. אז מה הפלא שהם לא מתלהבים בקלות?\nאיך בכלל אפשר להשוות את הילדים האלה לילדים של פעם, שאפשרויות הבחירה שלהם נעו בין לחם שחור ללחם לבן, שיום כיף עבורם היה לנסוע לים ליום שלם?\nוהנה אנחנו מגיעים ל\"מנה העיקרית\": אנחנו. האם אנחנו הולכים בעקבות הורינו, עושים \"קופי-פייסט\" להורות שלהם ומתפלאים לגלות שהילדים שלנו לא מגיבים בהתאם? ודאי שלא. ממש לא!\nגם ההורות עברה מהפך. אם פעם הורים גידלו ילדים כחלק מהחיים, לא נתנו להם לנהל אותם, לא חוו אשמה על בסיס קבוע, ולא הרגישו הורים רעים יותר מדי, הרי שהיום הילד הוא במרכז וסביבו אנו בונים את חיינו. ההורים שלנו עסקו בהישרדות - תהיה ילד טוב, תלמד מקצוע ראוי, תתחתן, תפרנס, תגדל ילדים - ואילו אנחנו עסוקים במצויינות. כי איך אפשר לשרוד אחרת בעולם הזה? וכך אנו משקיעים הרבה יותר בחוגי העשרה, שיעורים פרטיים, מתזכרים, דוחפים, מסיעים, משלמים. נותנים את הלב והנשמה, מוכנים להוריד עבורם את הירח, ולא פעם שוכחים לגמרי את עצמנו.\nאנחנו רוצים להיות הכי קרובים אליהם, להיות החברים שלהם. משהו שההורים שלנו אפילו לא חלמו עליו. פוחדים לאבד את האהבה של הילדים ועל הדרך מאבדים את הסמכותיות - ולא שאנחנו לא רואים את הקשר.\nאנו חצויים. רוצים גם וגם. להחזיק את החבל משני קצותיו. החינוך הישן והטוב ובו-בזמן, מזרח תיכון חדש. רגל פה - רגל שם. והאמביוולנטיות הזו בהחלט צובעת את ההורות שלנו ומשפיעה על ההתנהגות של ילדינו.\nקשה לנו עם הדעתנות של הילדים שלנו, עם הצורך שלהם להתווכח ולנהל משא ומתן על כל דבר אפשרי, ואנו מתגעגעים לילד הצייתן והמחונך של פעם. אלא שבאותו רגע ממש אנחנו גם מתפעלים מהילד הדעתן הזה. זה שלא מקבל כלום כתורה מסיני ויש לו קושיות, שהוא לא פראייר, שאף אחד לא יכול לסובב אותו על האצבע - זה שיסתדר בחיים! והיום זה בהחלט אתגר להסתדר בחיים.\nאז מה הפלא שהילד שלנו כבר לא \"יס מן\" כמו פעם?\nובואו נזכור משהו חשוב נוסף: הזיכרון שלנו הוא סלקטיבי לגמרי. אנחנו הם אלו המחליטים ובוחרים מה אנו רוצים לזכור ומה להשמיט, מה להעצים ומה למזער, ואפילו מה למחוק לגמרי.\nלכן, אך טבעי הוא שכשאנחנו מוצאים עצמנו מתמודדים עם קשיים בהורות, עם תהיות וסימני שאלה, חוסר אונים, בלבול ואשמה, אנו ממהרים לעשות שימוש בכפתור הנוסטלגיה, מורחים וזלין על העדשה ומתרפקים בערגה על העבר: \"או, הימים הקסומים של פעם. איפה, איפה הם היום\".\nוהנה, מבלי להתבלבל, אנו מתעלמים מחלקים אחרים שהיו אף הם חלק מאותה תמונה של אז: נכון שהילדים היו צייתניים יותר, אלא שלא פעם זה היה מהול בפחד, יראה, חשש. האם אנחנו היינו מוכנים שהילדים שלנו יפחדו מאיתנו?\nנכון שילדים התלוננו פחות, אבל הם גם חיו בתחושה שמקצצים את כנפיהם, שמאלצים אותם לוותר על חלקים משמעותיים מעצמם, שאין מקום לדיון ולחשיבה אחרת. האם היינו רוצים שהילדים שלנו יוותרו על החופש להיות מי שהם, להביע, להתווכח, לפתח דעה עצמאית?\nנכון שאבא היה אוטוריטה - אבל מה הייתה מהות הקשר איתו? עד כמה אפשר היה לשתף אותו, לחוות איתו חוויות של יום יום, להשתטות איתו, להתלבט איתו? האם כזה קשר היינו רוצים עם הילדים שלנו?\nכן, גם אנחנו עברנו דרך ארוכה. נגמר הסיפור של אמא בבית - אבא בעבודה. רוב הנשים עובדות היום במשרה מלאה, ממלאות תפקידים משמעותיים ואחראיים, שותפות מלאות בכלכלת המשפחה. במקביל, גם תפקידו של הגבר השתנה. הוא כבר לא חוזר מהעבודה לנעלי הבית והעיתון. סביר יותר שנראה אותו לוקח את הילדים לגינה, מקלח אותם, מקריא סיפור.\nהורים לא מעטים נמצאים על הקו בין הארץ לחו\"ל, בשיחות ועידה לתוך הלילה. העומס גדל, הלחץ (גם הכלכלי), הדרישות מבחוץ ומבפנים. הדרישות שלנו מעצמנו ומהילדים שלנו. אנחנו שואפים למצויינות הרבה יותר מהורינו, מצפים מהחיים להרבה. רוצים לבלוע את העולם, ורוצים את אותו הדבר בדיוק גם לילדים שלנו. מהלכים על חבל דק בין האתמול למחר, ממציאים את עצמנו ואת ההורות שלנו מחדש. וזו בהחלט משימה נכבדה.\nאז אולי ההשוואה הזו בין מה שהיה ומה שהווה היא אנושית ובלתי נמנעת (לפרקים), אך האם יש באמת מקום להשוואה?\nבואו נתבונן בתמונה הרחבה, נמצא את האיזון שלנו, כל אחד במקום המתאים לו, נבדוק מה אנחנו מבקשים לשנות ומה לשמר ונזכיר לעצמנו את הדבר הכי חשוב: עם כל השינויים והתמורות דבר אחד מרכזי לא השתנה כלל - הילדים שלכם צריכים אתכם. הכי בעולם. אין לכם תחליף. שום גאדג'ט (עדיין) לא מחליף את אמא ואבא. איזה כיף!"}
{"article_id": "0,7340,L-4696428,00.html", "header_title": "הקבוצה הסודית של המורות המשקיעות", "full_text": ", לחשב להם את ימי החופש הרבים ולהתלונן על מה הם לא עשו, אבל מתברר שיש מורים שחשבו במהלך החופש יום ולילה (ממש ככה) על התלמידים, על הכיתה ואיך לגרום לכך שהשנה תהיה לא פחות ממצוינת.\nאחת מהן היא שרית מלר, מורה במשך 17 שנה שכרגע מלמדת בבית ספר יסודי במודיעין. מלר הקימה לפני חודשיים וחצי (16 ביוני) קבוצה סגורה בפייסבוק בשם \"מורות משקיעות\" שכיום חברים בה 15,500 אנשי חינוך, לרגע כתיבת שורות אלו. בקבוצה יש רעיונות על פעילויות בכיתה, יצירות, עיצוב, מתנות לילדים לתחילת שנה, הפעלות וגם שיתוף בתחושות והתרגשויות.\n\"בהתחלה שיתפתי את הרעיונות על הקיר שלי בפייסבוק. קיבלתי תגובות מפרגנות ואוהדות, עד שיום אחד חברה שלי אמרה לי: 'את חייבת להקים קבוצת מורות משקיעות'. לא התייחסתי בכלל עד שאחרי כמה זמן היא שוב הפצירה בי: 'תקימי כבר קבוצה!'. בהתחלה צירפתי אליה כמה מורות שאני מכירה והן הוסיפו את המורות שהן מכירות וזה המשיך והמשיך. יש גם אנשים חינוך אחרים שמתעניינים – מנהלים, ספרניות, סייעות, כל מי שמעורב בתחום החינוך\", היא מספרת.\n\"זאת שאלה מצחיקה. אני מאוד אוהבת את העשייה שלי וזה ממלא לי את כל הזמן הפנוי וכמובן גם את החופש. אם אני לא מכינה משהו, אז אני חושבת איך אני נערכת, איזה משחקים אני יכולה להציע לילדים ודרכם ללמד אותם על העולם. אני שואבת השראה בכל מקום, מהסביבה, מהילדים שלי, גם כשאני איתם בחופשה ומתפקדת כאמא\".\n\"אני יחסית הרבה שנים במערכת, המשכורת שלי לא גבוהה, אבל היא סבירה. היא עדיין לא תואמת את ההשקעה שלי. אני חושבת ששאלת השכר מציקה הרבה יותר למורות מתחילות.\n\"במקרים רבים, מאחר והתקציב לא מספיק, כדי ליישם את הרעיונות היצירתיים שלהם, מורים מוסיפים כסף מכיסם. לאורך השנים אני הוספתי כשלושים אחוז מהתקציב מכספי. המצב לא הגיע לרכישת שולחנות וכיסאות, אבל כדי לספק סביבת לימודים הולמת, חייבים להשקיע, במיוחד בפתיחת שנת הלימודים. לפעמים ועד ההורים מסייע\".\n\"באופן חד משמעי - השמחה של הילדים, אני אוהבת לגרום להם לחייך. חוץ מזה אני נהנית לשתף את הסביבה שלי ואת המורות האחרות במה שאני עושה, אני אוהבת לראות את הסביבה מטופחת, כי לדעתי זו סביבה מושקעת והדברים שהם מושקעים בסביבת הילדים גורמים להם יותר לשמור על הסביבה. אני מאד אוהבת להעניק - לא רק לילדים, אלא גם לאנשי חינוך אחרים\".\nמזל דלג'ו, מורה בבית ספר \"יחד\" דמוקרטי בחולון, מתחילה ללמד את השנה ה-34 שלה במערכת החינוך. גם היא חשבה כל החופש על התלמידים שיגיעו היום לכיתה. \"פעם, כשילדי היו קטנים, ביליתי איתם. היום הם כבר גדולים יותר אז אני מוצאת את עצמי מתכננת מה אעשה עם הילדים בכיתה.\n\"השנה בניתי כיתה חדשה לגמרי, אחרי שנפרדתי מכיתה ו' שלימדתי במשך שלוש שנים. זה תמיד מרסק אותי מחדש. השנה הכיתה שלי הולכת להיראות כמו בית – יש לנו שולחן מחשב שהיה בחדר של הבן שלי, כוורת לספרים שהייתה בחדר של הבן שלי.\n\"אני תמיד מביאה דברים כאלה יפים לכיתה. עטפתי את כל הספרים מחדש. הכנתי מיצג של ציונות, והילדים הבוגרים עזרו לי בשבוע שעבר להכין את המסדרון – תלינו וילונות ומדף ושמנו עציצים (בסיוע של אב הבית). אני מאמינה שכשהילדים באים לכיתה, תהיה להם תחושה של בית – הכל אסתטי ומתאים, כי זה קודם כל בשבילם\".\n\"הדבר היחיד שמחזיק אותי זו האהבה שלי לילדים. הציעו לי כמה פעמים משרות ניהוליות אבל סירבתי. אני רוצה לעבוד עם הילדים וזה היעוד שלי בחיים. אבל הכסף שאני מקבלת לא מצדיק לפעמים אפילו את ההוצאות שלי כדי לבנות את הכיתה.\n\"ילדים צריכים ללמוד בסביבה שקטה. ברגע שהסביבה לא שקטה ולא מזמנת, הם לא יכולים ללמוד. אני לא מוכנה להתפשר על זה ולכן אני מוציאה כספים מהכיס שלי, על חשבון דברים אחרים שאני לא עושה, כי חשוב שיהיו לי דברים מסוימים בכיתה\".\nבקבוצת \"מורות משקיעות\" יש גם מורים משקיעים. אחד מהם הוא שמעון כהן, בן 28, שמתחיל ללמד בבית הספר השנה בתור מורה בחטיבת ביניים בתיכון \"הרטמן\" בירושלים, אבל נמצא במערכת החינוך כבר שבע שנים.\n\"הייתי מנהל פנימיה, הדרכתי נוער. זו השנה הראשונה שאני מצטרף לחינוך הפורמלי, אף על פי שאני מאד לא אוהב את ההגדרות האלה. גם כשאני מכין מערכי שיעור לשנה החדשה, השיעורים שלי מאד לא פורמליים במובן הרגיל. זו לא הרצאה פרונטלית, כשאני עומד מול הכיתה. בעיני ההפרדה הזאת לא נכונה\".\n\"קודם כל אני מאד מתרגש. השקעתי ימים ולילות כדי לתכנן איך ייראו השיעורים, איך תראה הכיתה, הדברים האלה מאד חשובים לי. אני כבר יודע איך ייראה המבחן הראשון ויש לי רשימה של שיעורים לכמה חודשים קדימה. אני פשוט יודע שבתחילת השנה יש עומס גדול ואז פחות נוח לעשות דברים בצורה מסודרת\".\n\"הייתי רוצה לסדר אותה בצורה של ח', כדי שהתלמידים ישבו מסביב, אבל לצערי יש יותר מדי תלמידים בכיתה ולכן נאלצתי לוותר על זה. בכיתה עצמה יש לוח מודעות שעיצבתי אותו בצורה של שיחת וואטסאפ, השקעתי בקירות בנושא תנ\"ך ותלמוד. קירות שמצד אחד יש עליהם גם אפשרות לתלמיד להתבטא בנושאים שונים, אבל גם ללמוד מהם.\n\"בעיני, מורה צריך גם לדעת ללמד וגם לדעת להקשיב. למשל, בקיר של תלמוד יש סיכומי דברים חשובים, אבל יש גם מקום בו התלמיד יכול להוסיף את החומר הנלמד. יש מקום לתלמיד גם לכתוב קצת על עצמו – אני אוהב לתת אפשרות לתלמידים שלי להתבטא\".\n\"כשהחברים שלי, למשל, שמעו שאני הולך להיות מורה, הם צחקו עלי שלא יהיה לי איך לסיים את החודש, אבל אני חושב שאם באמת רוצים לכוון למקום של מעמד המורה, זה לא מתחיל ונגמר במשכורת.\n\"המשכורת זה משהו בנוסף. זה מתחיל באיך שההורים מדברים על המורה בבית. בחיים לא שמעתי את ההורים שלי מדברים דברים רעים על המורה. גם כשהם לא הסכימו איתו, הם דיברו עליו בכבוד.\n\"התלמידים סופגים מהבית את היחס למורה. אם ההורה אומר לדוגמה: 'המורה המפגר הזה לא עונה לי', גם הילד יחזור אחריו. זה קשור להבנה האם המורה הוא ספק שירות או משהו מעבר.\n\"אני לא רואה את עצמי כספק שירות. בשביל לקבל ידע, כל ילד יכול להיכנס לגוגל ולהרוויח את הידע לבד. אני מביא משהו אחר. אני בא כדי ללוות את התלמידים בתוך כל הסערות של העולם שלהם וגם כדי לגרום להם לאהוב ללמוד במשמעות הכי רחבה של המילה\"."}
{"article_id": "0,7340,L-4700691,00.html", "header_title": "אסטרונומיה וצ'י קונג: 10 חוגים הכי מקוריים", "full_text": "פעם ההורים שלנו רשמו אותנו לחוגים ובחרנו בין גודו, בלט או חלילית. היום הסיפור שונה לגמרי. היצע החוגים לילדים רחב, וכולל את כל התחומים האפשריים: כלכלה, בעלי חיים, תרבות אנדיאנית ועוד.\nעל מנת לעזור בבלבול שנוצר בשטח, בחרנו עבורכם את עשרת החוגים הכי בלתי קונבנציונליים שמצאנו. לפניכם מדריך החוגים הכי מיוחדים לילדים.\n: \"ילדים מתכשכשים\"\nמתאים לילדים בגילאים 7-12, כיתות ב'-ו'.\nהמטרה הינה לעזור לילדים לתקשר יותר טוב עם סביבתם באמצעות החבר הנאמן - הכלב המשפחתי. וכך, בחלקו הראשון של החוג לומדים הילדים על עולמם המופלא של הכלבים, בצורת משחק ופיתוח סקרנות. בחלק השני לומדים הילדים את עקרונות האילוף ואף מציגים בפני ההורים את יכולותיהם על מסלול מכשולים מיוחד לכלבים.לכל צמד ילדים מותאם כלב שיענה במיוחד לאופי שלהם, ולמקומות שבהם הם צריכים חיזוק ועידוד.\nדרך לעודד את הילדים לערכיות, אהבה לבעלי חיים, רגישות , אחריות, סמכות, יצירת קשר, סבלנות, ביטחון ועבודת צוות.\nלא כולם אוהבים כלבים, וצריך לוודא שהילד באמת מעוניין בחוג כזה.\nמפגש שבועי של שעה ורבע\n: 250 שקלים לחודש\nבמושב כפר ברוך (בלב עמק יזרעאל). ניתן להירשם בטלפון: 052-4043651, החוג יתחיל אחרי סוכות, בתחילת חודש אוקטובר.\nאקרובטיקה אווירית\n? ילדים בגילאי 8-13\nאם יצא לכם לאחרונה לצפות בהופעה של אקרובטיקה אווירית שבה הרקדן/לולין עף גבוה באוויר, הולך על חבל דק ומבצע גלגולים הרי שזה בדיוק הרעיון בחוג.\nהחוג משלב פיתוח כושר גופני, מחזק את חגורת הכתפיים, מפתח יכולות פיזיות ואומנויות וכמובן מעניק אומץ ומחזק את הביטחון העצמי.\nאם לילד שלכם יש פחד גבהים או שהוא לא בדיוק טיפוס אמיץ ונועז הרי שזה ממש לא המקום עבורו.\nחוג שבועי, משך כל שיעור שעה ורבע.\n:200 שקלים לחודש.\nפארק אתגרים, טופ 94 - השרברב 1 פארק התעשייה שחורת, אילת (על כביש הערבה ביציאה הצפונית מאילת). החוג יפתח אחרי סוכות. לפרטים נוספים: 08-6109009.\n: ריקודים ונימוסים\n5-18, לפי חלוקה לקבוצות.\nלימוד של ריקודים סלוניים והקניית נימוסים וקודי התנהגות.השיעורים הם חווייתיים, בליווי משחק מוזיקה וריקוד.במהלך השיעורים המשתתפים לומדים:ריקוד: צ'ה צ'ה, סמבה, רומבה, ואלס, טנגו, סווינג, סלסה ועוד.נימוסים: החשיבות של רושם ראשוני חיובי, כיצד להציג את עצמך וטכניקת לחיצת היד (מתי ואיך).\nהשילוב של הריקוד עם הקניית מיומנויות חברתיות הוא חוויה נהדרת שמעצימה את הילדים והנוער על רחבת הריקודים וברחבת החיים.\n: לא בטוח שהנוער של ימינו באמת מתעניין בלימוד נושא הנימוסים.\n: החוג מתקיים פעם בשבוע, שיעור של 45 דקות לגיל הרך, שיעור של 60 דקות לגילאים הבוגרים יותר.\nבין 194 שקלים עד 248 שקלים.\nבמרכז קריית הצעירים, רחל מנדלוביץ, ברמת השרו. לפרטים והרשמה: 2022031 054.\nמבוא לאסטרונומיה\nלילדים בכיתות ד'-ה'\nבחוג נלמדים נושאים רבים הקשורים לתחום, כגון: מהי גלקסיה? מהם חורים שחורים? מה ההבדל בין אסטרואידים למטאורים? מה הסיכוי לפגוש חיים תבוניים מחוץ למערכת השמש?, ועוד. כמו כן החוג כולל גם מפגש של תצפית לילית בטלסקופים.\nאסטרונומיה היא ללא ספק נושא מעניין, שלא בטוח שהילד ילמד אותה בכל מסגרת אחרת.\n: אם הילד שלכם אנרגטי ותזזיתי אז אולי זה לא החוג שמתאים לו.\n: חוג שבועי, כל מפגש בן 90 דקות.\n: דמי השתתפות: 1,430 שקלים לשנה ודמי הרשמה של 50 שקלים.\nבמכון דוידסון לחינוך מדעי ברחובות. החוג יפתח בחודש נובמבר.\n: מיומנה ומיומנדאנס (מסלול המשלב נגינה ותנועה)\n: גן חובה עד כיתה יב'\nמסלול דו שבועי – נגינה וריקוד: שעה בה לומדים לנגן על כלים לא קונבנציונאליים כגון דליים, חביות, מקלות ותיפוף על הגוף. מפתחים את חוש הקצב והקואורדינאציה, את השמיעה המוסיקלית ואת היכולת לנגן ולרקוד בקבוצה ובסנכרון.\n: החוגים מאפשרים במה לפיתוח יכולות מוטוריות, חיזוק הקשב והריכוז, התנסות בעבודת צוות אמיתית ובעיקר הזדמנות לעשייה לא שגרתית.\n: אם לילד אין חוש קצב או רצון לזוז - לא בטוח שזה המקום עבורו.\n: ילדי הגן - פעם או פעמיים בשבוע במשך 45 דקות, כיתות א-יב'- פעמיים בשבוע במשך שעה.\n: 155-299, בהתאם לגיל הילדים\nרחוב שאול המלך 5 , רמת אליהו ראשון לציון. לפרטים והרשמה: 03-9617477.\nחתירה אקדמית\nלילדים בגילאי 12-16 (מתחילים, מתקדמים)\nהילד לומד חתירה בסגנון החתירה האקדמית, ענף ספורט אולימפי. החוג משלב התמודדות אישית וחברתית, ונרכשים בו ערכי עבודת צוות, מנהיגות, אחריות, שאיפהלמצוינות, וכן מיומנויות טכניות וכושר גופני\nמדובר בפעילות חווייתית, חינוכית, מעשירה. ספורט החתירה מפעיל את רוב שרירי הגוף (95% מהשרירים), מפתח כוח וסיבולת לב-ריאה.\n: החיסרון המרכזי הוא החורף.\n: רמת מתחילים - חוג שבועי של פעם או פעמיים בשבוע, רמת מתקדמים - יכולים להיות גם שלוש פעמים בשבוע. משך כל שיעור הינו כשעתיים.\n: לרמת מתחילים 225 ש״ח לחודש,  לרמת מתקדמים 295 ש״ח לחודש.\nמרכז דניאל לחתירה - מרכז ספורט וחינוך ימי הממוקם על נחל הירקון בתל אביב, טלפון: 03-6990484 שלוחה 0.\n: מחשבים (פיתוח משחקים דיגיטליים, משחקי מחשב, יזמות וסטאטרט אפ)\nלילדים בכיתות א'-ט'\nחוגי המחשבים כוללים מגוון רחב של סדנאות טכנולוגיות אינטראקטיביות המותאמות לפי גיל, כגון: פיתוח אפליקציות ויישומים,סדנת פיתוח משחקי מחשב, יצירת אנימציות וקומיקס, עיצוב ומולטימדיה, בניית אתרי אינטרנט ועוד.\nאין ספק שכל הקשור במחשבים נותן לילד יתרון הן עכשיו והן בבגרותו.\n: אולי בשעות הפנאי כדאי שהילדים דווקא יהיו מחוץ למחשבים\n:חוג שבועי, כשעה או עד שעה וחצי\n:180-220 לחודש\nאיפה? חברת \"אינטרסקול ישראל\" – מחשבים וכיף. הקורסים יפעלו בכ-30 אתרים ברחבי הארץ. לפרטים נוספים: 1-700-50-2400.\nחוגורדון בעלי חיים בעולם האינדיאני\nכיתות ג'-ו' (על פי חלוקת גיל)\nבחוג לומדים הילדים עלהחשיבות שמייחסים האינדיאנים לבעלי החיים איתם הם באים במגע, ועל הרמזים שנותנים לנו בעלי החיים על הסביבה מנקודת מבט אינדיאנית. בין האורחים שיפקדו את סדנת בעלי החיים: ארנבונים, נחש, צ'ינצ'ילה, צב, שממית מנומרת, חרקים שונים ובעלי כנף.\n: היכרות עם בעלי החיים, תחום הקרוב לעולמם של הילדים, וגם היכרות עם תרבות שונה.\n: לא כל ילד מתחבר לחיות\n: כל מפגש בן 3 שעות ל-4 תחומי דעת בשנה, שניים בכל סמסטר (כלומר המפגש בסמסטר מחולק לשני חוגים למשל חלל ותעופה ובעלי חיים).\n: 1,800 ש\"ח לשנה ל-4 חוגים שונים. שניים בסמסטר.\nהאקדמית גורדון, רח' טשרניחובסקי 73 חיפה. לפרטים נוספים: 04-8590148 או 04-8590168.\nחוג וויקבורד גלישת אקסטרים לילדים ונוער\nגילאי 9-16 (מתחילים או מתקדמים)\nבמסגרת החוג נרכשים יסודות הגלישה, נלמדים כלים ונרכשות טכניקות לשיפור הגלישה. החוג מתאים גם למי שאין לו כלל ניסיון וגם לילדים ובני נוער שכבר גלשו בעבר ורוצים לשפר את יכולות הגלישה שלהם.\nדרך נהדרת ללמוד סקי מים ולהתאמן באופן קבוע. בנוסף לכך, הבולטים ביותר יוכלו להשתלב בנבחרת העתודה בחסות עמותת סקי מים בכבלים ובתחרויות מקומיות.\n: בחורף ישנן חליפות מיוחדות אבל קחו בחשבון שבמקרה של סערה השיעור ידחה.\n: חוג שנתי במתכונת שבועית או דו שבועית.\n550 ש\"ח לחודש (שמונה מפגשים)\nבפארק מנחם בגין, בירנית 16 ת\"א (laketlv). לפרטים נוספים - 03-7207088.\n: צ'י קונג לילדים חמש החיות\nגילאי 4 ומעלה\nסדרת תנועות פשוטה והומוריסטית, המחקה תנועות של חמש חיות. הסדרה מתחילה לאט, מתפתחת לתנועות מהירות ומסתיימת בהאטה לקראת הסיום. למה כדאי?התרגול מעורר חיוניות ושמחה ומפעיל כל חלק בגוף. התרגול מתאים מאוד לילדים בגלל הקלילות שבו וההנאה שבתרגול ומשפר מאוד יכולות מנטאליות, ריכוז קשב וסובלנות.\nבגיל 4 כדאי לרשום את הילד לחוג רק אם הוא באמת מעוניין בכך\n: מפגש שבועי של שעה\n: 100 ש\"ח לחודש\nמתנ\"ס מגדל העמק, רחוב רמת יזרעאל 5, מגדל העמק. לפרטים נוספים: 04-6417001.\nלהגדיר לעצמנו את המטרה: שאלו את עצמכם : האם חשוב לנו שהילדים יעסקו בפעילות גופנית אחה\"צ, האם החוג נועד לתת ביטוי לכישורים ספציפיים ולחזק את ביטחונם העצמי, האם אנחנו מחפשים מסגרת שתאפשר להם לתרגל מיומנויות חברתיות ועבודת צוות, האם אנחנו מחפשים חוג שעונה על צורך רגשי או התפתחותי? הגדרת המטרה תסייע בצמצום הרשימה."}
{"article_id": "0,7340,L-4452041,00.html", "header_title": "קשה פי שניים: כמה עזרה צריכים הורים לתאומים?", "full_text": "הצטרפות התאומים למשפחה היא אושר גדול עבור כולם. אחרי חודשים ארוכים של ציפייה הגיחו הקטנטנים, אך לצד השמחה שהם מביאים איתם נוצר עומס רב סביב הטיפול בהם וסיפוק כל צרכיהם.\nעומס קיים תמיד עם הצטרפותו של תינוק למשפחה. העייפות שלאחר הלידה, האחים בבית שצריכים את תשומת הלב ועוד ועוד ועוד. אך אצל תאומים הכל כפול, משולש ואף יותר. העייפות, ההסתגלות, חלוקת תשומת הלב לשניים הקטנטנים ולשאר בני המשפחה.\nכולנו רוצים להיות סופרמן או וומן, ולהצליח בכל בכוחות עצמנו. עם תאומים המשימה הזו אמנם אפשרית, אבל עלולה לגבות מחיר ממחסני האנרגיה של ההורים, גם בעתיד, ולא פעם גם מהטיפול בתינוקות.\nאז צריך עזרה. ומדרך הטבע הפנייה של רובנו תהיה לסביבה הקרובה לנו, שמשתתפת בשמחתנו ולכן אנחנו מצפים ממנה שתשתתף איתנו בכלל.  לכל אחד מבני המשפחה יש פנטזיות וציפיות, שלא תמיד תואמות את המציאות. סביב הקשיים הללו עלולים להיווצר חיכוכים ומריבות עד כדי משבר של ממש.\nלפני שנפתח את הפצעים המשפחתיים, כדאי לזכור שהמטרה של כולנו היא לגדל ילדים בריאים בנפשם במשפחה שלמה, מאושרת ומתפקדת. אחרי שהסכמנו על העיקרון החשוב הזה, כל מה שנשאר הוא לעסוק בנהלים.\nעם כל אהבתי לאמי, וההערכה הרבה שחשתי כלפיה, הייתי כבר מספיק זמן עצמאית עד אז ולא הייתי רגילה להיות שוב צמודה כל כך לאמא, ועוד תוך כדי טיפול בתאומיי הרכים. אחרי תקופה קצרה שבה הרגשתי שפרץ הורמונים בלתי נשלט עלול לגרום לפיצוץ ביננו הבנתי שאנחנו חייבות שיחה פתוחה, כנה ורגועה. בתום אותה שיחה קבענו סידור עבודה, ובעיקר הדגשתי בפניה את הצרכים האמיתיים שלי.\nהמשבר שלנו היה קטן, רגעי ונפתר במהירות. ידעתי שזכיתי מכיוון שאמא שלי היתה זמינה, הביעה נכונות שלמה ורצון להיות נוכחת בגידול נכדיה, והיחסים ביננו מאפשרים לנו להתנהל זו לצד זו בכבוד הדדי. אבל ישנם הרבה הורים לתאומים שמצפים ומייחלים לעזרה דומה מהמשפחה, אינם זוכים לה וצוברים כעסים ותסכולים.\nפתגם ידוע אומר שכדי לגדל ילד אחד צריך כפר שלם. אם כך, כמה צריך כדי לגדל תאומים? אולי לא חייבים כפר שלם, אבל אין ספק שכאשר נולדים תאומים יש מספיק עבודה ומשימות שיכולות למוטט הורה אחד בלבד: צריך להאכיל שני תינוקות, להחליף לשניהם חיתולים, להרדים אותם, להרגיע אם הם סובלים מגזים או סתם לא רגועים, לחבק לפנק ולאהוב, לעקוב אחר ההתפתחות של כל אחד מהם, וגם לכבס ולקפל ולסדר ערימות כביסה, לבשל, לנקות, לערוך קניות, לשטוף בקבוקים, ועוד ועוד ועוד.\nבימים אחרים ובתרבויות שונות המשפחה המורחבת סיפקה את כל הידיים האלו כמובן מאליו, וכל אחד ידע שכל אלו יעמדו לרשותו לכשהוא יזדקק לכך. גם כיום אנחנו צריכים עזרה, אבל כשצריך לבקש, לצפות, לאבד את תחושת השליטה - הכל הופך להיות מורכב יותר.\nהסבתות של היום הן צעירות וחסרות מנוח. יש להן חוגים, חברים, פעילויות ועיסוקים שהן נהנות מהם. חלק מהסבתות והסבים חשים שהם מיצו את שלב גידול התינוקות עם ילדיהם. כן, הם אוהבים את הנכדים ושמחים לפנק והתפנק איתם, אבל הם רוצים לקבוע את המינון בעצמם ואין להם בעיה להגיד \"לא!\" לילדים שלהם שהפכו להורים.\nישנם גם סבים וסבתות שעדיין עובדים במשרה מלאה ואינם זמינים מספיק או כאלה הגרים רחוק והנסיעה אינה קלה עבורם. אנו, כמובן, מכבדים לחלוטין את זכותם של סבא וסבתא לחיות את חייהם ולבחור האם וכמה לעזור.\nמצד שני, הורים טריים לתאומים אינם מתפנקים כאשר הם מבקשים עזרה. הם באמת זקוקים לה!\nהפיצוץ עלול להגיע כאשר כל אחד מהצדדים מצפה למשהו, ומתאכזב לקבל משהו אחר. כאשר הורים תולים תקוות בעזרה שיקבלו מהוריהם, אבל בפועל מקבלים הרבה פחות, הם עלולים לחוש מרומים ואף להאשים את הוריהם בעומס הרב ובקושי שהם חשים. כאשר הסבתא והסבא מרגישים כי כל מה שהם עושים לא מספיק והם אינם זוכים להוקרת תודה, הם עלולים לכעוס ולאבד את הרצון לעשות אפילו את מה שעשו עד כה.\nכדי למצוא דרך ביניים בין שני הדורות, כדאי לזכור שלעזרה יש הרבה פנים, ושיש הרבה דרכים לסייע להורים טריים לתאומים ולהקל עליהם את המסע: אפשר לעזור בבישולים, לערוך עבורם קניות, לממן מנקה פעם בשבוע, לבלות פעם בשבוע ביום קבוע כמה שעות עם הקטנטנים ולאפשר לאמא קצת לנוח, אם יש אחים גדולים אפשר לקחת אותם אחר הצהריים או להיות אחראים על הסעות לחוגים. עזרה יכולה להיות גם עזרה כלכלית שתאפשר להורים לרכוש עזרה בשכר של מטפלת יום, מטפלת לילה או בייביסיטר.\nהשורה התחתונה היא שגם סבא שלא ממש שש להחליף חיתול, יגלה שיש הרבה דרכים בהן הוא יכול לבוא לעזר.\nגם כשאנחנו הורים אנחנו עדיין הילדים של ההורים שלנו. ובתור ההורים שלנו - או ההורים של בן/בת זוגנו - יש להם הרבה מה להעיר לנו על הדרך בה אנחנו מטפלים בתאומים ומגדלים אותם. הערות כאלה, אפילו אם הן נאמרות בתום לב, עלולות לפגוע בדיוק במקום הרגיש של בניית הבטחון העצמי ההורי שלנו.\nאם נצא מנקודת הנחה שבני המשפחה המורחבת מתכוונים לטוב עבור כולנו, אולי זה הזמן להזכיר להם שהדרך הטובה ביותר לעזור להורים הטריים והמותשים היא פשוט להביע אמפטיה והערכה. גם אם הגיסה גידלה ארבעה ילדים ברצף, והיא כבר מנוסה, ולדעתה זה יותר קשה מלגדל תאומים, עדיף שהיא תתאפק מלומר זאת כדי למנוע את פתיחת אולימפיאדת תחרות הקושי. גם אם לסבתא הטרייה אף אחד לא עזר מעולם, זו לא סיבה מספיק טובה לעשות את אותו הדבר לבנה וכלתה. גם הערות בונות הנוגעות לדרך הרדמת התאומים או שיטת ההאכלה שלהם, הן יותר מערערות מאשר תורמות.\nומהצד שכנגד ניצבים ההורים שמשוועים לעזרה של הסביבה, אבל כשהעזרה מגיעה הם עסוקים בתחושה אי נוחות, כאילו הם תחת ביקורת. להם אנחנו מזכירות כי ההורים הם המטפלים הטובים ביותר עבור ילדינו, והצטרפותם של מטפלים נוספים לא גורעת מכך כלל וכלל. גם מי שנמצא עם התינוקות אותה כמות זמן או אפילו יותר לא ייקח את מקומנו, אלא יוסיף לו משלו. לפעמים צריך לשנן את זה כמנטרה, כדי לא להיכנס למצבי תחרות.\nכדי להקל על עצמנו ועל השותפים מומלץ להכיר ולזהות מהו סגנון הטיפול של כל אחד, וגם בין שני הורים, כשהאחריות על הילדים זהה או דומה. יש המעשיים והפרקטיים, יש שהמגע המתמיד נחוץ להם, שאוהבים לשיר ולדבר לתינוקות, שחייבים שתי דקות מנוחה לפני שמתחילים ועוד ועוד כמספר המטפלים. כך אנחנו יכולים ליהנות ולפרגן יותר, לאחרים וגם לעצמנו.\nהולדת התאומים משפיעה בצורה ישירה על הזוגיות. אנחנו יודעים שישנם אבות שלוקח להם זמן להתרגל למעמדם החדש ולהתחיל לטפל בתינוק שאך זה נולד להם. ישנן גם אמהות רבות (פריק קונטרול, אמרנו כבר?) שקשה להן לסמוך על הבעל שידע לטפל בתינוק כראוי. זהו משבר מוכר וידוע כאשר מדובר בתינוק יחיד.\nהבעיה שכאשר נולדים תאומים אין לאף אחד זמן להרהר בתחושותיו ובמוכנות שלו. ישנם שני תינוקות שחייבים טיפול מיידי, וכאשר יש שני הורים - על שניהם לפעול יחד.\nביום בו חזרתי מבית היולדות עם עלמה ויהונתן, אמא שלי קראה לבעלי להכין את האמבטיה. היא קילחה אחד מהם, הסבירה לו הכל, ואז אמרה לו לעשות מקלחת לשנייה. במילים אחרות, היא זרקה אותו למים העמוקים. מאותו רגע היה ברור אצלנו שאמבטיות זה הזמן של אבא.\nאני מאמינה שהאבות של היום כבר יודעים שחופשת לידה היא לא חופשה, וכאשר מדובר בלידת תאומים זוהי עבדות של ממש. אחד הקשיים הגדולים בחופשת לידה הוא שאין לאן לברוח. זוהי משימה שמשאירה אותך און ליין 24/7. ברור שגם האבא הטרי שהולך לעבודה אינו בנופש, אבל מיד בשובו הביתה הוא מגוייס למשימה על ידי האם המותשת.\nעצתנו לך, האבא: אם אתה מרגיש שאתה צריך כמה דקות לעצמך במעבר מהעבודה לבית, קח אותן באוטו או בחצר טרם כניסתך הביתה. ברגע שאתה בבית - אתה חלק מכוח העבודה למען הטיפול בשני הקטנטנים.\nבכלל, אבא לתאומים לא \"עוזר\" לטפל בהם. הוא הורה שלהם בדיוק כמו האמא, וכדאי ששניכם תזכרו שלא נולדתם הורים ואתם לומדים להיות כאלה ביחד. לכל אחד מבני הזוג יש נקודות חולשה ונקודות חוזקה. בהתאם לאופי ולהרגלים שלכם, תוכלו לקבוע נהלים לחלוקת עבודה בטיפול בילדים.\nועוד דבר אחד קטן: בד בבד עם העובדה שהפכתם מזוג למשפחה, אל תשכחו שלפני הכל ואחרי הכל אתם עדיין זוג ואתם הבסיס של המשפחה שבניתם. נסו למצוא בתוך הכאוס שסביבכם גם זמן לזוגיות. זה לא חייב להיות בילוי פרוע בפאב, מספיק לשבת ביחד בערב מול סרט טוב ששניכם אוהבים או על כוס קפה ולדבר על עצמכם ולראות שוב אחד את השנייה בעיניים אוהבות."}
{"article_id": "0,7340,L-4144359,00.html", "header_title": "חלב וסלק במקום סיגריה: 8 מזונות לגמילה מעישון", "full_text": "הסיגריה היא אחת מהמוצרים הנצרכים ביותר בתרבות השפע של עולמנו. דובר כבר רבות על הסכנות האורבות למעשנים, החל מעלייה בסיכוי לחלות במחלות לב וריאה, דרך\n,\n\t קיצור תוחלת החיים, פגיעה במיתרי הקול והזדקנות מוקדמת ועד\n.\nמומלץ לצרוך עלי סלק על בסיס יומי. חומרים בשם קרטונואידים ואנתוציאנידים הנמצאים בסלק בכמות גדולה, יחד עם הפיגמנט של הסלק (בטנין), הופכים אותו לנוגד חמצון רב עוצמה החיוני לנטרול רעלים בגוף ולמניעת סרטן.\nעלי הסלק מנטרלים את רעלי הניקוטין ומנקים את הכבד, כך שריכוז הניקוטין בגוף והדבר מסייע לתהליך הגמילה\nעישון סיגריות גורם לדם בגופנו להיות חומצי יותר, ועודף חומציות בגוף גורם לו להיות פגיע יותר וחשוף יותר למגוון רחב של מחלות. בנוסף, עודף חומציות מקשה עלינו להיגמל מעישון, משום שהוא מעורר תשוקה חוזרת לניקוטין.\nהפתרון טמון בצריכת מזונות בסיסיים שמשנים את מאזן החומציות-בסיסיות בגופנו ומסייעים להפחית את התשוקה לניקוטין. סלרי ותפוח, כמו רוב הפירות והירקות, הם מזונות בסיסיים המסייעים למניעת יתר חומציות בדם, ועל כן תורמים לתהליך הגמילה.\nעישון גורם לאיבוד מוגבר של\n.\n\t חוסר בוויטמין C מחליש את מערכת החיסון שלנו וגורם לגופנו להיות פגיע יותר וחשוף למחלות, ומקשה על תהליך הגמילה.\nצריכת מזונות המכילים ריכוז גבוה של ויטמין C כמו תפוזים, לימונים ופלפלים תחזק את מערכת החיסון, תמנע מהמעשנים לחלות במחלות שונות ותקל את תהליך הגמילה.\nבמחקר שנערך באוניברסיטת דיוק שבארצות הברית גילו שמעשנים ששתו ספל חלב לפני הסיגריה לא אהבו לאחר מכן את טעם הסיגריה. המעשנים ציינו שלסיגריה הזו היה טעם מר ודוחה, שגרם להם להפסיק לעשן באותו הרגע.\nדרך קיצונית יותר להיגמל היא באמצעות טבילת הסיגריות בחלב וייבושן. לאחר שהסיגריות התייבשו יש להכניס אותן לקופסה המקורית ולשכוח מהתהליך שביצעתם. כשתוציאו את הסיגריה תיזכרו ב\"טקס הטבילה\" שערכתם לה, ויקל עליכם להימנע מהעישון.\nאם תתגברו בכל זאת על הזיכרון ותעשנו את הסיגריה, טעמה המר והנוראי יבטיח שלא תעשנו את הסיגריה שאחריה.\nהמים מסייעים לגוף להיפטר מעודפי רעלים שונים, למשל ניקוטין. כשאתם משתוקקים לסיגריה, נסו לפני כן לשתות מים - בין שניים לשלושה ליטרים ליום בסך הכל, והיזהרו מעודף שתייה.\nהרוגע הנלווה לעישון סיגריה קשור להפרשת\nבגוף. הסרוטונין הוא מוליך עצבי המוביל לתחושת רוגע, שלווה, שיפור מצב הרוח, הנאה ומניעת כאב - ואכילת שוקולד קשורה בהפרשה מוגברת שלו. אדם שנגמל מעישון זקוק לסרוטונין כדי להירגע, וצריכה מספקת של שוקולד תעזור לו לקבל זאת מהמזון ולא מהסיגריות.\nשימו לב - שוקולד אינו מזון בריאות, ואכילת יתר עלולה להיות קשורה להשמנה ולהתמכרות לסוכרים. השתמשו בשוקולד רק ברגעי משבר, כאשר אתם קרובים מאוד לעישון סיגריה, ובכמות קטנה ככל האפשר.\nאם הקושי הוא בכל זאת בר-התמודדות, פנו למזונות המכילים פחמימות מורכבות כמו שיבולת שועל, קינואה וחיטה מלאה. אלה יתרמו לרמת סוכר מאוזנת בגוף לאורך זמן.\nהירקות הירוקים מכילים כלורופיל, המרכיב שנותן לירק את צבעו הירוק. לכלורופיל תכונות רבות, והעיקרית שבהן היא יכולת פינוי הפסולות וניקוי הרעלים מגופנו. תכונה זו גורמת לפינוי מוגבר של ניקוטין, לכן הירקות מסייעים בתהליכי גמילה מסיגריות ואף מסוכרים.\nתקופת הגמילה מעישון רוויה במתח ובעצבים. תהליך הגמילה מכניס את גופנו לסטרס מוגבר, ומכאן הדרך אל הסיגריה קצרה.\nברגע שבו אנו חווים סימנים פיזיולוגים הקשורים לגמילה כמו חוסר שקט, חוסר ריכוז, דופק מואץ, בלבול ועצבנות עלינו לעצור לרגע, לקחת נשימה עמוקה ולהכין חליטת צמחים המסייעת להירגעות.\nמומלץ לשלב בתהליך הגמילה חליטות מליסה, פסיפלורה ולואיזה.\nבנוסף לצריכת המזונות שייסעו לכם להיגמל מהסיגריה, נסו לשלב את ההמלצות הבאות:\nמרכיבים אלו אינם בריאים, ומזיקים גם למי שאינו מעשן. מעשנים צריכים להיזהר שבעתיים מחומרים אלה, משום שהם מעמיסים על הגוף העסוק גם כך בפינוי הניקוטין, ומגבירים את התשוקה לסיגריה.\nבביצוע דיאטה כזו הרווח כפול: סיוע לפינוי הניקוטין מגופנו ומניעת השמנה, שנפוצה אצל נגמלים מעישון.\nצמחים מומלצים למטרות אלו הם גדילן, שן ארי, שכיסנדרה, תלתן אדום, דבקה זייפנית, ארטישוק, סרפד ולובליה.\nהיעזרו באיש מקצוע שיתאים עבורכם שילוב שמנים בהתאמה אישית. נהוג להשתמש בשמניים כגון לבנדר, הל, מיורן, גרניום, הדס ומנדרינה.\nפעילות גופנית עוזרת לנו בפינוי רעלים, משפרת את מדדי הבריאות ותורמת לתחושת רוגע.\nמצאו לעצמכם מסגרת שבה תקבלו תמיכה במהלך הגמילה מעישון. יש אנשים הזקוקים למסגרת בלתי פורמלית כמו חברים ומשפחה, וישנם כאלה הזקוקים למסגרות נוקשות יותר כמו סדנאות קבוצתיות או מפגשים אישיים עם איש מקצוע שמלווה אותם ותומך בהם לאורך הדרך."}
{"article_id": "0,7340,L-4696922,00.html", "header_title": "הסיוט חוזר: הוואטסאפ הכיתתי", "full_text": "הוואטסאפ הכיתתי נראה פחות או יותר אותו דבר בכל כיתה, עם שאלות קיטבג, הרבה אימוג'י גם כשכותבים הערות עוקצנית במסווה של חביבות יתר וכמובן עדכונים על כל דבר בכל שעות היום.\nאתם יושבים בעבודה, ופתאום מתקבלת הודעה תמימה על יום הולדת לאחד מילדי הכיתה. התגובה האוטומטית היא - \"אוי לא\". חלילה לא בגלל המסיבה אלא כי ברור לכם שעכשיו יגיע שרשור אינסופי של ברכות מזל טוב מיותרות עם סמיילי, לבבות ומחמאות.\nואל תשכחו כמובן את משביתי השמחות של הכיתה שתמיד יש להם מה לומר - \"למה רק בנות? צריך לגבש את הכיתה\", \"למה בספא? זה לא חינוכי בגיל כזה\", \"למה ביום שלישי? חצי כיתה בחוג כדורסל\", ועוד כל סוגי ה\"למה\" האפשריים.\nואם חשבתם שהשרשור הזה הכי מעצבן? חכו לזה שמגיע אחריו - \"היה מהמם\", \"כל הכבוד על ההשקעה\", וכמובן, איך לא - 15 הודעות של \"מזל טוב!!!\".\nאתם חוזרים מהעבודה, מתלבטים מה לעשות קודם ואז הילד מבקש עזרה בשיעורים. חושבים שתעשו יחד עמוד או שניים בכיף אך פתאום מוצאים את עצמכם מנסים לפתור בעיות חשבוניות מורכבות או נאלצים לבנות תיבת נח מחומרים ממוחזרים. אתם מנסים לשדר רוגע, לחשוב חיובי אבל בשלב מסוים מאבדים את הסבלנות ושולחים הודעה בקבוצה כדי לוודא שלא רק אתם סובלים.\nבדרך כלל רוב ההורים משתפים פעולה עם הקיטורים, עד שמגיע ההורה המעצבן שכותב \"דווקא היה בסדר וסיימנו די מהר\" או ההורה שחשוב לו לציין - \"הם כבר ילדים גדולים וזו הרמה שהם צריכים לדעת\". יופי, באמת טוב שאתם פה.\nאין וואטסאפ כיתתי תקין ללא התייחסות לוועד הכיתה ולשאלה - איפה הכסף? אלה ששואלים הם בדרך כלל אותם הורים שלעולם לא חשבו להתנדב לוועד אבל בשאלות והערות הם מצוינים.\nלמרות שמנסים להיות עניינים רוב הזמן, מדי פעם ההורים מרגישים שהם יכולים לרכל חופשי ולא זוכרים שתמיד יש את ההורה שדואג להדליף את המידע למורה או לאותו גורם רלוונטי עם צילומי מסך כמובן. בדרך כלל מדובר בכמה הורים בודדים שמרכלים אבל כולם דואגים לקרוא בקפידה.\nסוף סוף חזרו ימי שישי. ארבע שעות שיש להורים זמן לשבת בבית קפה, לעשות סידורים או כל דבר אחר אבל כמעט תמיד מחפשים מתנדבים לפעילויות כיתתיות שונות. פעם זה לצבוע עם הילדים אצטרובלים ולהכין חנוכיה ופעם זה לארגן \"בוקר ישראלי\".\nבדרך כלל מה שקורה הוא שיש אותם אותם שמונה הורים שתמיד מתנדבים, עשרים הורים נוספים שלא מתנדבים אף פעם וגם לא מרגישים צורך להסביר את עצמם ואלו שמתחילים לתרץ למה הם לא יכולים. בדרך כלל זה נראה ממש רע, לכן המלצתנו החמה היא או שתתנדבו או שלא, אבל תפסיקו עם התירוצים הדבילים."}
{"article_id": "0,7340,L-4471204,00.html", "header_title": "המצעד: המשפטים הכי מעצבנים שאומרים על תאומים", "full_text": "כשיהונתן ועלמה היו בני כמה חודשים יצאנו לטיול משפחתי בעתיקות קיסריה. בעוד אנחנו מנסים לתמרן עם עגלת התאומים באזור בלתי נגיש, חלפה על פנינו קבוצת תיירים יפנים עמוסי מצלמות. בזמן שהמדריך שלהם הסביר ביפנית על העתיקות שסביבנו, התיירים גילו אטרקציה מלהיבה עוד יותר: תאומים!\nבתוך שניות הם הקיפו אותנו והתחילו להתלחש ביניהם, לצחקק ולשאול באנגלית עם מבטא כבד שאלות על התאומים. מכיוון שענינו בגאווה, הם העזו לבקש לצלם. מרוב הלם, הנהנו ובן רגע הילדים שלי נראו כמו כוכבים מוקפי עדת צלמי פאפרצי. אחד התיירים אפילו נתן לנו את כתובת המייל שלו כדי שיוכל לשלוח אלינו את התמונות.\nהרגעים הללו היוו שיא של תשומת לב, והפתיעו אותי בעוצמת ההתלהבות של היפנים מעצם היות התאומים. אבל גם ברחוב הישראלי, שבו תאומים הם כבר מזמן לא מראה נדיר, אנחנו עדיין מהווים אטרקציה מלהיבה. להסתובב עם עגלת תאומים מחוץ לבית נותן לנו תחושה שנעה בין סלבריטי-על לקרקס נודד. כמעט ואין אפשרות לטייל בשקט מבלי לזכות בתגובה, הערה, שאלה או סתם קריאת התפעלות בכל כמה דקות.\nהישראלים, שניחנים בהרבה אהבה לתינוקות ובמעט מאד טקט, ניגשים בלי בעיה, מציצים בעגלה מעירים הערות, שואלים שאלות ומשיאים עצות. למה התגובה של הסביבה שונה כאשר הם רואים תאומים? מה גורם לאנשים שמעולם לא פגשנו להשתתף בשמחתנו, להתלהב מהדמיון בין השניים או לנסות לברר מי החייכן ומי השובב?\nלמרות שכל הורה מאושר מהתלהבות הסביבה מילדיו, הרי שכאן יש משהו שונה: התגובה היא לא רק ליופיים ולחכמתם, אלא לרוב לעצם היותם שניים. כלומר משהו בהיותם תאומים הופך אותם לראויים למחמאה מיוחדת. מדובר במשהו שונה מהרגיל, קוריוז, ומכאן התגובות, שלא פעם \"מקפיצות\" את ההורה, ובפעמים אחרות גורם לו לחוש כאילו הוא אכן מחולל פלאים.\nאת ההבדל אנחנו מרגישים כשכבר קורה מקרה שבו אנחנו יוצאים רק עם אחד מהשניים - לביקור אצל רופא או סתם לזמן איכות של אחד על אחד, ולפתע הפעוט המקסים שלנו לא גורם לציבור לעצור את נשימתו, ואנו הופכים להיות הורים ככל ההורים, לילד חמוד ותו לא.\nאני נוהגת להשוות את התגובות לנהגים שעוצרים ליד מכונית תקועה בצד הדרך. כולם רואים שמשהו כאן שונה, אולי צריך עזרה, עצה טובה, השתתפות בקושי. הכל בא מכוונות טובות, ולפעמים באמת צריכים את עזרת העוברים ושבים. אבל בניגוד לרכב שלא פועל, כאן ההורים לא רוצים תמיד שיעצרו לידם, שיציעו ויעזרו במילה או במעשה. כאן זה עלול להיתפס כחדירה לתחום פרטי מאוד.\nשאלות כמו: \"את בהריון עם תאומים? זה מטיפולים?\" לא סביר שיעלו מול היריון יחיד. כך גם הצ׳פחה הידידותית והמעודדת: \"תאומים? טוב, עכשיו לא תישן שנה\", מנוד הראש שמביע, אולי, רחמים על הקושי, הצורך למצוא את הדמיון בין תינוק אחד לאחיו או לברר מי הבן ומי הבת, או מי \"יותר\" ומי \"פחות\" (חייכן/רגזן/ילד טוב/זריז/שובב...) הן שאלות שלא יישאלו על שני אחים בגילאים שונים.\nאת הסביבה אי אפשר ולא כדאי לחנך. כאמור, גם כשהתחזיות על חוסר השינה מעט קודרות, האהדה כנה וטובה, ועשויה לחמם את הלב. היא מציקה או מקפיצה את ההורה כאשר היא נוגעת במקומות רגישים, ואלו, כידוע, הם אישיים וסובייקטיביים.\nכשהטיפול בשניים מתיש הדגשת הקושי מגרה עצב חשוף. וכשההתמודדות מוצלחת תגובה כזו אינה מתאימה לתחושות החיוביות. ומעל לכל, ההורים, בינם לבין עצמם, עוסקים בהשוואות אלו או אחרות. במי יותר ומי פחות, בדמיון או בשוני שבין השניים, ולמרות שיש מטרה, רצון והתכוונות לא לתת להשוואות אלו להשפיע או לתייג, הרי שזה לא פשוט לביצוע. ההתנגדות שעלולים לחוש מול ההתייחסות המשווה או זו שמצפה לתיוג, מעורבת בביקורת העצמית, או מבטאת את הקושי של ההורים לקבל שזה קיים במידה רבה (וטבעית!) אצלם.\nככל שהשאלות וההערות באות מהמעגל הקרוב, משפחה וחברים, עולה צורך גדול יותר לענות ולתקן, ובעיקר לשתף את הסביבה המשמעותית להתייחס לשניים בצורה מאוזנת. יחד עם זאת, חשוב לדעת, להבין ולזכור תמיד שההורים הם אלו שיוצרים והמשפיעים העיקריים על היחס של התאומים לעצמם.\nבינקות ובגיל הרך ילדים רואים את עצמם דרך עיניהם של ההורים, ועל כן לילד יש \"שכבת מגן\" טבעית כל כך עבה עד שהסובבים הרחוקים יותר, דודה, שכן, גננת, לרוב לא חודרים אותה. רצוי שההורים ישתפו את הקרובים בעמדה ובגישה שלהם. זה נכון תמיד, וכשזה נוגע לתאומים זה יכול למנוע מתח, ואת הצורך \"לזנק\" להגן או לאזן, לרחם על ה\"מקופח\" ולהצניע את ההתלהבות מאחותו.\nובכל זאת, מה עושים עם המוכר בחנות או שתי התיכוניסטיות המתלהבות ברחוב? מחייכים, מקבלים את המחמאות, מתעלמים ממה שלא נעים, וממשיכים הלאה.\nכשהתאומים זהים ה\"פלא\" גדול יותר, ובהתאם כמות התגובות. הדמיון הרב, שמבלבל ומקשה גם על ההורים, עלול לגרום לסדרת שאלות מטרידה: \"מי זה מי?\", \"מה, אתם מצליחים להבדיל ביניהם?\", \"למה הם לבושים/לא לבושים אותו דבר?\", \"הם גם עושים הכל ביחד?\" ועוד ועוד.\nדווקא כאן חשוב להגיב ולתת כלים להתייחסות נכונה. לא לטובת הדודה והדוד, אלא לטובת השניים, כדי שהדמיון לא יהפוך להיות מרכיב מרכזי בזהותם. כדאי להציג אותם בשמותיהם, לאשר בשמחה שאכן מבדילים בין הילדים, לספר משהו קטן על כל אחד מהם וכו' כשהילדים גדלים אפשר ללמד אותם לענות לבד לכל השאלות ולהפוך אותן ל\"הווי משפחתי\" שניתן להתבדח עליו.\nולסיום, וכדי להקל עליכם, ההורי לתאומים, החלטנו לחלק את ההערות הנפוצות ביותר לפי סוגים ולענות פעם אחת ולתמיד לכל אלו שתמיד יש להם מה להגיד:\nהמרחמים מנסים להביע אמפטיה למצבכם - אבל בדרך כלל משיגים את ההיפך:\n\"יש לך תאומים? איזו מסכנה!\"\n\"תאומים זה נחמד, אבל רק אצל אחרים\"\n\"אוי! תאומים זה כל כך קשה\"\n\"איך את מסוגלת להסתדר עם שניים?\"\n\"ילדים זה שמחה, והילדים שלנו הם בעיקר אושר גדול. נכון, זה בהחלט מאתגר לגדל תאומים, אבל שאלה יהיו הצרות שלנו...\".\nאו, לחילופין: \"זה טבעי?\"\nלא כל צמד תאומים מתחיל במעבדה. וגם \"צאו לנו מהשחלות!\", או בגרסה רכה יותר: לא ממש בא לי לשתף אותך. ואגב, איך אתם עשיתם את הילדים שלכם?\nאו, לחילופין: \"יש לכם עוד תאומים במשפחה?\"\nפשוט תטביעו אותם במידע: ישנם כמה גורמים המשפיעים על הסיכוי להרות עם תאומים - כאשר במשפחתה של האמא יש היסטוריה של תאומים, אצל נשים שעברו כבר מספר לידות, ככל שהאם מבוגרת יותר, וגם טיפולי פוריות למיניהם מעלים משמעותית את הסיכוי להרות עם תאומים. מצד שני, ישנם גם הורים שלא עונים על אף אחד מהקריטריונים ובכל זאת הביאו לעולם לתאומים.\nאו, לחילופין: \"אתם מנדבים לי אחד?\"\nשתאומים הם מבצע הרבה יותר מורכב מ-1+1, אבל אנחנו לא מוותרים על אף אחד מהם. בשקט תספרו להם שהם לא כאלה מקוריים ושכבר שמעתם בעבר את אותה בדיחה רק מיליון פעמים.\nאו, לחילופין: \"איך אפשר להאכיל שניים ביחד?\" וגם \"בגיל שנתיים תתחילו ליהנות מהם\"\nתודה על ההתעניינות, אנחנו מסתדרים. ובכבוד, אתם מוזמנים להתנדב לעזור לנו.\nאו, לחילופין: \"תאומים? וואו! הם זהים?\"\nשאם מסתכלים עליהם, רואים מיד שאין דמיון ולכן השאלה הזו ממש מיותרת. ואגב - הורים לתאומים זהים נאלצים להתמודד עם מבול שאלות נוסף שנוחת עליהם אחרי שהם עונים בחיוב לשאלה זו, כי אם יש דבר שמלהיב את המתלהבים יותר מ\"סתם\" תאומים, הרי זה תאומים זהים.\nאו, לחילופין: \"הוא חייכן והיא בכיינית!\" וגם \"נכון שהיא מתפתחת יותר מהר?\" ואפילו \"תאומים? אז איך יכול להיות שהוא גדול יותר?\"\nשכרגע אולי הוא ישנוני והיא עירנית, אבל לפעמים דווקא היא ישנה והוא ער או אפילו שניהם ערים ביחד.\nנספר שתאומים הם אחים שבילו יחד ברחם ונולדו באותו יום, אבל כל אחד מהם אדם מלא בפני עצמו.\nאו, לחילופין: \"תגדלו אותם בנחת\" וגם \"תהנו מהם\"\nפשוט מאוד: \"תודה! גם אנחנו חושבים ככה\"."}
{"article_id": "0,7340,L-4695873,00.html", "header_title": "איך יוצרים קשר מצוין עם המורה של הילד?", "full_text": "וכולנו רוצים שהילדים שלנו יצליחו וישגשגו בבית הספר, לכן כדאי ליצור קשר טוב ותקשורת טובה עם המורה וצוות בית הספר.\nהראייה צריכה להיות של עבודה משותפת ביחד עם הילד תוך שיתוף פעולה בין כל הגורמים כל זאת במטרה משותפת לקדם את ילד ולעזור לו לצמוח ולהתפתח בין כותלי בית הספר. אז איך עוזרים לילדים להצליח ואיך שומרים על קשר טוב עם המורים?\nכדאי להגיע כמובן לאסיפת הורים להכיר את המורה את גישתה וראייתה. אם יש צורך כדאי לקבוע פגישת הכרות בתחילת השנה. כדאי לברר דרכי תקשורת המקובלות על המורה. כל מורה היא שונה ומעדיפה דרכי התקשרות שונות.\nכדאי לברר באילו דרכים ניתן ליצור קשר עימה והאם מעדיפה במייל, פלאפון, מחברת קשר או דרך מערכת המידע של בית הספר. באילו שעות וימים ניתן להתקשר. כדאי לשמור על קשר אך לשים לב לכבד את בקשותיה ולא להגזים בכמות ההתקשרויות. זכרו למורה יש כמות גדולה של תלמידים ואין צורך להכביד עליה יתר על המידה.\nהורים רבים חוששים לחשוף בפני המורה בעיות וקשיים. ההיפך הוא הנכון כדאי לשתף כדי שהמורה תוכל לעזור, לכוון ולייעץ לכם. כמו כן ככל שהמורה תהיה מיודעת כך תוכל לפרש נכון את התנהגותו של הילד.\nאם יש שינויים בבית או איזשהו משבר כגון גירושים, מחלה או מילואים של אחד ההורים כדאי שתספרו למורה על מנת שתוכל להתחשב בילד ולהבין אותו. מצבים כאלו משפיעים על הרגשתו של הילד וכך התנהגותו יכולה להשתנות. כדאי שהמורה תהיה שותפה ותפעל להקל עליו ולעזור לו.\nמורים עובדים מאד קשה ונתונים להרבה לחצים ואילוצים. כולנו זקוקים להערכה והכרת תודה על העבודה שאנו עושים. צרו יחסים של שיתוף פעולה למען הילד והצלחתו בכיתה. אתם ההורים ולכן מכירים את הילד שלכם הכי טוב ולמורה יש 40 תלמידים לכן חשוב שתשתמשו בידע שלכם כדי ליצור שיתוף פעולה.\nתוכלו לשאול את המורה מה היא מציעה שתעשו בבית כדי לסייע ואתם יכולים להציע או לחשוב ביחד על פתרונות יצירתיים להתמודדות עם הילד בכיתה. נכון שהיא המורה אך במצב של מערכת החינוך הקיימת עם מחסור בכוח אדם וכיתות עמוסות כדאי שאתם תראו את עצמכם כשותפים שלה ותפעלו במטרה משותפת כמה שאתם יכולים.\nאם יש באפשרותכם לעזור בכל דרך למורה ולהראות איכפתיות זה נהדר ויוערך מאוד על ידי המורה. ניתן להתנדב כהורה מלווה בטיולים והצגות, לקחת חלק בוועד הכיתה או להציע להעביר תכנים לילדים בנושא עבודתכם או כל דרך אחרת של הצעת עזרה מבורכת.\nהיו ערניים לילד לתחושותיו ורגשותיו על הנעשה בבית הספר. כמו כן כדאי להיות מעורבים לגבי הלימודים והשיעורים. שימו לב לשינויים בהתנהגות ובמצב הרוח והיו קשובים לקשיים לימודיים, פערים שנוצרו או תחושת עומס.\nאל תשתלטו על נושא הלימודים ועל תיקחו על עצמכם אחריות מיותרת. תנו לילדים להיות אחראיים על המשימות שלהם ועל ההתארגנות היומית והשבועית. ככל שהם יהיו יותר עצמאיים כך הם ירגישו בוגרים והדבר ישליך על הדימוי העצמי שלהם וההערכה העצמית.\nאחת הטעויות הנפוצות שהורים עושים היא גישה של חוסר אמון בדמות המחנכת ובמערכת עצמה. הגישה הזו יוצרת ריחוק ויחסים בעייתיים. המורה זקוקה לאמון שלכם כדי לעשות את עבודתה בצורה מיטבית. גם הילד זקוק שתסמכו עליו ותתנו בו אמון שהוא מסוגל להתמודד גם עם המטלות הלימודיות וגם עם ההתנהלות בכיתה, מול המורה, ומבחינה חברתית. היו עם יד על הדופק ואם יש צורך הציעו עזרה אך אל תעשו את זה מיד ואל תמהרו לפתור לילד את כל בעיותיו.\nהורים רבים מגזימים בתגובות שלהם, מגיבים בחומרה רבה מדי, משתלטים ומתערבים יתר על המידה. קחו נשימה עמוקה וחישבו טוב לפני שאתם מגיבים או פועלים. התייעצו וזכרו שהילד מסוגל להתמודד אם רק תתנו לו את ההזדמנות. גם לטעות זה בסדר ככה לומדים. לכן חשוב לאפשר לילד לנסות להתמודד וללמוד מטעויות.\nאם יש איזשהו קושי, בעיה או אי הבנה כדאי לברר קודם עם המורה את כל הפרטים ולתת לה את הקרדיט שפעלה מתוך רצון להיטיב. קורה שעושים טעויות וכדאי לבוא בגישה מכבדת וחיובית תוך העברת המסר מבלי להאשים. תפקידכם לייצג את הילד שלכם על אישיותו המיוחדת וצרכיו הייחודיים.\nככל שתעשו זאת באופן שמגייס את המורה לשיתוף פעולה ובאופן מעריך ומכבד כך תצליחו להשיג את מטרותיכם המשותפת ביתר הצלחה. בשום פנים ואופן לא להעביר ביקורת על המורה בפני הילד או ללגלג עליה גם אם אינכם מסכימים עם דרכיה.\nאם לילד יש קשיים מיוחדים, ליקוי למידה, או הפרעת קשב התייעצו וחישבו מה יכול לעזור לו להצליח ולהתקדם מבחינה לימודית וחברתית. אחרי שחשבתם על הדברים כדאי לקבוע שיחה עם המורה ואם יש צורך עם גורמים נוספים כמו היועצת וליצור תוכנית פעולה שאותה אתם מנהלים תוך המון הערכה כלפי המורה ומתן קרדיט למערכת.\nאל תחכו שיתקשרו אליכם מבית הספר ויתלוננו על התנהגותו של הילד או ציוניו הירודים. הכינו תוכנית בה תעבדו בשיתוף פעולה לטובת הילד ותוך פיתוח שיח משותף ושמירה על קשר ועדכונים שוטפים. יחד תעזרו לילד להצליח ולהרגיש טוב בבית הספר.\nאם לילדכם יש קושי במסגרת בית הספר וקיים חשד לליקוי למידה או להפרעת קשב, ויסות חושי או כל רגישות אחרת שמקשה על הילד להצליח במסגרת הבית ספרית חשוב שתדעו כמה שיותר.\nמידע זה כוח ויאפשר לכם לדעת איך להתנהל נכון. כדאי לקרוא כמה שיותר, לברר עם אימהות מנוסות, ולהתייעץ עם אנשי מקצוע במקרה ויש צורך על מנת שידריכו אתכם.\nיש היום הרבה אינפורמציה ברשת אך גם ריבוי דעות מנוגדות שעלולות לבלבל. כדאי להסתמך על מקור מוסמך וגם להקשיב לאינטואיציות שלכם. קיימות גישות שונות לטיפול בתופעות שונות ויש היום הרבה ילדים שמאובחנים בטעות עקב סימפטומים דומים להפרעות שונות. ככל שתדעו יותר כך תוכלו לנתב ולנהל את הטיפול בילד ולהוביל לאבחון נכון ופתרון הקושי."}
{"article_id": "0,7340,L-4172659,00.html", "header_title": "פתאום זה היכה בי: הילדה מתביישת בי!", "full_text": "בסוף השבוע שעבר נסעה הילדה לכנס מחול באילת. אני מודה שמאוד חששתי לשלוח ילדה בת 13 לבדה, אבל החלטתי שהגיע הזמן להתחיל לשחרר את הגוזלית מהקן.\nעד לפני אותה נסיעה מערכת היחסים הטלפונית ששררה בינינו הייתה ברורה לחלוטין. היא הייתה מצלצלת אליי ללא הכרה - מהרגע שבו הסתיים יום הלימודים ועד הרגע שבו היינו נפגשות. ואני? הייתי כמובן עונה. תמיד.\n:\nאני מודה שבשלב הראשון שבו הענקנו לה בעוונותינו את הסלולרי עוד שקלתי להעמיד גבולות בנוסח: \"אמא עובדת ולא מפריעים לה, אלא אם העולם קורס\".\nאבל היה לזה מחיר: הילדה נהגה לצלצל אלי לא פחות מחמש פעמים ביום, מדי יום, כדי לדון איתי בנושאים שברומו של עולם. על הפרק: מה היא תאכל היום, מה קרה בהסעה, מה היא אמרה לו ומה הוא ענה לה. אני מצדי לא נשארתי חייבת והעליתי נושאים שנתפסו בעיניה כחסרי חשיבות כמו: מתי המבחן הבא, כמה היא קיבלה בבוחן ומה הם למדו באותו יום בהיסטוריה.\nהקריירה הרצופה שלה מזה תקופה ארוכה כמטלפנת סדרתית היא זו שנסכה בי שקט וביטחון שהילדה כבר תמצא דרך לתקשר איתי בכל שעות היום במהלך סוף השבוע הראשון שלה לבד באילת. אבל לא הייתי מוכנה בכלל למה שקרה.\nבשעות הראשונות לנסיעתה הילדה עוד סימסה לי בכל חצי שעה. כמו ג’י-פי-אס קטן היא עדכנה אותי בכל רגע היכן הם נמצאים, מתי הם עוצרים ואיזה סנדוויץ’ היא קנתה. מאוחר יותר היא סימסה שהם הגיעו למלון.\nאני נכנסתי לשאננות ושקעתי בעיסוקיי בענייני הבית, העבודה והילדים. ובמהרה הגיעו שעות הערב  ופתאום קלטתי שמאז הצהריים לא שמעתי ממנה דבר. לא שיחת טלפון, לא אס.אם.אס קטן. כלום.\nכמובן שמיד סימסתי כדי לברר מה קורה. \"הכול בסדר\", היא סימסה בחזרה וכתבה שהיא רוקדת ונהנית מכל רגע.\nהשעות עברו והלילה הגיע. כולם כבר נרדמו ואני הרגשתי שאני נעשית חסרת סבלנות. הטלפון לא צלצל ואני התחלתי להרגיש כמו אדם מכור. העצבים שלי הלכו וגברו. הסתובבתי בבית כמו אריה בכלוב ולא מצאתי את עצמי. למה היא לא מתקשרת?\nבסופו של דבר החלטתי לצלצל אליה. שוב. אבל הופניתי מיד למשיבון. צלצלתי שוב ושוב - ובכל פעם שמעתי ניתוק. סימסתי שוב כדי לברר מה קורה. \"אני בדרך למסיבה\", היא סימסה בחזרה.\nבשלב הזה כבר הפכתי להיסטרית לגמרי. לאיזו מסיבה, לעזאזל, הילדה הולכת בשעה 12 בלילה? שוב צלצלתי ושוב שמעתי ניתוק. \"תעני לי מיד!\", סימסתי לה. צלצלתי והיא, באי חשק מופגן, ענתה. בטון אנטיפתי לחלוטין, בלחש, היא הסבירה לי שהיא נמצאת עם כל החברות שלה והיא ממש לא יכולה לדבר עכשיו, אז לילה טוב.\nואז זה היכה בי: הילדה פשוט סיננה אותי! היא נמצאת עם חברות ומתפדחת לדבר איתי. העלבון צרב וגם הכעיס, ולא יכולתי שלא לנסות לשחזר מתי זה בדיוק קרה.\nכבר שמעתי על חברות שהילדים שלהן מתביישים בהן, אבל האמנתי שלי זה לא יקרה. בטח שלא ככה, ללא שום התראה מוקדמת. מתי בדיוק הגלגל התהפך? איך קרה שהילדה הקטנה שלי, זו שכל חייה התחננה שאבלה איתה, שאהיה מעורבת בחיי החברה שלה, שאבוא לחוגים ואהיה אמא מלווה בטיולים, ברגע אחד פתאום מתביישת בי?\nאני יודעת שאני לא אמורה להיפגע. הרי זה לא אישי, אלא רק גיל כזה. אבל כשהילדה חזרה הביתה לא התאפקתי וסיפרתי לה שממש נפגעתי מההתנהגות שלה.\nהיא הקשיבה לי ונראתה מופתעת. \"אימוש, באמת\", היא אמרה, \"בסך הכל הייתי עסוקה\"."}
{"article_id": "0,7340,L-4163679,00.html", "header_title": "בת ה-16 רוצה לישון עם החבר: איך יוצאים מזה?", "full_text": "הוא מביט בך המום, ובראש של שניכם כבר רצות כל סצנות הסקס שראיתם אי פעם בסרטים.\n\"מה עושים?\", את לוחשת, ומבינה שכנראה הייתם אמורים להכין את עצמכם למצב הזה. היא הרי כבר ילדה גדולה, בת 16, ויש לה חבר יותר מחצי שנה. זאת אהבה ראשונה, כזו שמזכירה לכם נשכחות, ורוב הזמן זה בהחלט נחמד - עד שמגיע הרגע שממנו חששתם.\nההתפתחות המינית של הבת (וגם של הבן) היא חלק טבעי וחשוב מתוך מכלול ההיבטים שבהם המתבגרת מגלה את עצמה ומגבשת את זהותה. התפתחות זאת אינה נעשית \"בן רגע\", אלא בצורה הדרגתית, תוך גישושים זהירים ובצעדים קטנים. חשוב להבין כ\nאת התהליך ולאפשר לו להתקיים, לצאת מציאת הדרך \"להישאר בתמונה\".\nהורים רבים נתקלים בקושי ובמבוכה לנוכח ההבנה שהילדה שלהם כבר אינה בתם הקטנה, ולעתים מתקשים למצוא את הדרך לשוחח על כך בדרך המתאימה ולשים את הגבול המתאים למתבגרת ושיכובד על ידה.\nהבת, אשר מגבשת את זהותה ובודקת את גופה ואת המראה החיצוני שלה, זקוקה מאוד ללגיטימציה מצד ההורים. היא צריכה שיתפעלו מיופייה (כמובן ללא רמז למתח מיני כלשהו), שיאשרו את התבגרותה וכמובן ימשיכו לאהוב אותה אהבה שלמה.\nבאופן טבעי, היא מעוניינת לסמן גבול בינה ובין עולם המבוגרים, וגם אם אינה מודה בכך היא זקוקה לקשר פתוח עם הוריה. ניתן לדמות זאת להליכה על חבל דק, שבו אתם פועלים ליצירת תקשורת תוך שמירה על הגבולות וכיבוד פרטיותה. הנה חמישה צעדים בתהליך ההתמודדות עם הבקשה של בתכם - גם אם ביקשה אותה וגם אם היא רק עתידה לבקש:\nהדבר הטוב ביותר הוא להקדים תרופה למכה, לכן מוטב שתשוחחו ביניכם על הנושא עוד לפני שהשאלה עולה. ייתכן שאתם משתייכים לזוגות ההורים שהתקשורת ביניהם טובה ומגלים בדרך כלל תמימות דעים בעניין חינוך הילדים, וייתכן שאתם נוטים להתווכח בסוגיות אלו, אך בכל מקרה - וגם אם הופתעתם משאלת הילדה - הימנעו מלנהל את חילוקי הדעות שלכם מולה.\nפנו זמן לשיחה בארבע עיניים, שבה יוכל כל אחד מכם להביע את עמדתו בנושא באווירה רגועה, במטרה להגיע בסוף השיחה להחלטה המקובלת על שניכם.\nבשלב הבא תוכלו לשוחח עם הילדה, להביע את עמדתכם בנושא וכמובן להקשיב גם לצד שלה. גם אם היא מעלה טיעונים חזקים ומשכנעים, אל תשנו את דעתכם באותו הרגע. הסבירו לה שתשוחחו על כך שוב ביניכם, ורק לאחר מכן חזרו אליה עם תשובה.\nמחקרים מוכיחים כי גישה נוקשה ושתלטנית של הורים גורמת פעמים רבות למרדנות ולעשיית מעשים חסרי אחריות מצד הילדים. לכן, כדאי שתמצאו את השביל לתקשורת ישירה, פתוחה ואוהבת, ותשוחחו על הנושא עם בתכם.\nהתעניינו במערכת היחסים שהיא מנהלת עם החבר שלה, שוחחו גם על המהות של קיום\nוכיצד אלו משתלבים בחיי האהבה והזוגיות. הסבירו לה מה הן ההשלכות של קיום יחסי מין: הגנה מפני\n,\n\t הגנה מפני הריון לא רצוי, קיום יחסי מין בעיתוי הנכון כדי לא לחוש ניצול או נטישה ועוד.\nהציעו לה נקודת מבט נוספת על מערכת היחסים המתהווה, כזו הנובעת מאחריות אישית ולא רק מההורמונים והתשוקה המשתוללים בגיל ההתבגרות. ספקו לה כתף אוהבת ולמדו אותה שאתם סומכים עליה.\nזכרו, פתיחות בנושא תאפשר לבתכם להיות גלויה עמכם ולוותר על תירוצים בנוסח \"אני הולכת לישון אצל חברה\". בינינו, לא עדיף לכם שהפעם הראשונה שלה תהיה אצלכם בבית מאשר באיזה מקום מפוקפק?\nלעתים חוויות העבר שלנו משפיעות משמעותית מבלי שנהיה מודעים לכך. לדוגמה, אמא שעברה חוויה מינית ראשונה כואבת או לא נעימה עלולה להשליך את תחושות העבר שלה על בתה המתבגרת. ייתכן שהאם תהיה כל כך שקועה בזיכרונותיה, עד שלא תבחין בכך שמצבה של הבת שונה בתכלית, והיא בכלל חווה זוגיות אוהבת המבוססת על חברות טובה ומתקדמת בקצב איטי ומשותף.\nכדי שתהיו מסוגלים לראות את הדברים כפי שהם, חשוב להימצא במקום מודע יותר, מקשיב ומתבונן. גם אם אתם רוצים לחסוך כאב מהיקר לכם מכל, מוטב שתשוחחו איתה על מוכנות נפשית לקיום יחסי מין מאשר שתספרו לה סיפורי זוועה.\nיש בתים שבהם לא נהוג לנעול את דלתות החדרים, ובאחרים מקובל לכבד את פרטיות בני הבית, כולל הילדים, ולנעול דלתות בהתאם לצורך. בני נוער כמהים לפרטיות, אבל מה נעשה כשהילדה סוגרת את הדלת ואנחנו מדמיינים את הגרוע מכל?\nגם בעניין הזה תצטרכו להחליט יחד מה המדיניות המקובלת בביתכם, אולם מומלץ לאפשר גמישות. למשל, תוכלו להחליט שבזמן השינה הדלת תהיה פתוחה, אך כשהילדה והחבר מבלים בחדר בשעות שלפני כן - הדלת תהיה סגורה. יש הורים שיתמודדו באופן חיובי יותר עם חוויית השינה המשותפת, בשל התחושה שיש להם סוג של שליטה על המצב.\nהתקשורת, האינטימיות והאהבה השרויים ביניכם כהורים וכבני זוג ישפיעו במידה רבה על אופן ההתמודדות שלכם עם בקשת הבת. זכרו שאתם מהווים עבורה מודל זוגי לחיקוי, לכן התבוננו פנימה ובדקו כיצד נראית מערכת היחסים הזוגית שלכם.\nהאם ילדיכם רואים בבית אהבה, שמחה, צחוק, הנאה ופרגון זוגי, או שמא הם חווים תסכול, צעקות, מריבות וחוסר הקשבה? צרו ערוץ תקשורת אוהב ומכבד, הן ביניכם והן עם ילדיכם."}
{"article_id": "0,7340,L-4182609,00.html", "header_title": "גיל ההתבגרות: לאן נעלם הילד המתוק שלי?", "full_text": "יש מקרים בהם אפשר ממש לשים את האצבע מתי זה קרה. מתי הילד המתוק שלי עבר ממצב צבירה של ילד חמוד, נבון, קצת שובב, דעתן וסקרן - לילד מתבגר. זה יכול לקרות בבוקר בהיר אחד או סתם במהלך אחר צהריים שגרתי, כשלפתע פתאום זה פורץ, ואנחנו מבינים: משהו כאן משתנה לנו מול העיניים. הילד עובר פאזה. מה שהיה - היה. עכשיו אנחנו כבר בסרט אחר.\n:\nאצלנו זה קרה ערב אחד, ערב ככל הערבים לכאורה, כשבתי הבכורה הפציעה מחדרה והודיעה לי בטון מאוד חגיגי: \"אמא, הלילה אני לא הולכת לישון, יצא לי קוקו מושלם!\". הסתכלתי עליה, מנסה לקלוט איזשהו חיוך... וכלום! הילדה רצינית להחריד. ואני מכירה אותה: היא חכמה, אינטליגנטית, בעלת חוש הומור מפותח. אז למה היא לא מחייכת?\nלקח לי כמה שניות להבין. הילדה רצינית. היא אכן מתכוונת לזה. זה-זה! אבוי! זו לא היא שמדברת איתי כרגע - אלו ההורמונים המדברים מגרונה!\n\"ברוך בואך יקירתי\", ברכתי את עצמי באמפטיה גדולה, \"רגלייך עומדות בשערי השלב ההתפתחותי הכה-חשוב ומסעיר הקרוי 'גיל ההתבגרות'. וולקם\".\nהמגיעים אלי לייעוץ בעקבות ילדיהם המתבגרים, בדרך כלל נסערים כמעט כמותם: מה קורה לו? מה זה הדיבור הזה, החוצפה הזאת, הזלזול, הבלגן בחדר, הלבוש, התסרוקת, ההידרדרות בלימודים? ומה הוא מסתגר שעות בחדר? מה יש לו לעשות שם כל כך הרבה זמן? ולמה הוא מדבר עם החברים שלו כל הזמן בנייד, בפייסבוק, ואיתי הוא בקושי מחליף שני משפטים?\nהתחושה השלטת היא שאיבדנו את הילד. איפשהו, במהלך הדרך, הילד המושקע והמקסים שלנו \"התקלקל\". אין לתאר את תחושת הבהלה, חוסר האונים, האכזבה, הכעס והבושה. איבדנו שליטה. מה עושים עכשיו?\nראשית חכמה, בואו נבין מה יש לנו כאן. מניסיוני ראיתי שההבנה הזו מספקת 'כתוביות בגוף הסרט', ומצליחה לייצב את הקרקע מתחת לרגליים ולהרגיע את הרוחות. ידע זה כוח - הבנה זה כלי.\nאז מה באמת קורה לו? אני מזמינה אתכם לטיול בראש של המתבגר: מה עובר לו שם בפנים, בין שתי האוזניים? על מה הוא חושב? מה מעסיק אותו, איך הוא רואה את העולם ואותנו, ההורים? מבטיחה לכם שבסיומו של המסע תצליחו להבין ולהתמודד הרבה יותר טוב עם החבר'ה המורכבים והמופלאים האלה.\nכן, עליתם עליי, אני מאוד אוהבת מתבגרים: הם מקסימים אותי, מצחיקים אותי, מרגשים אותי - ואני מקווה שכך גם אתם תרגישו עוד מעט...\nהמשימה המרכזית כאן היא אחת: היפרדות המתבגר מהוריו ויציאה לדרך עצמאית ואוטונומית. וזו חתיכת משימה! לא קלה כלל וכלל.\nזה אומר שאם עד היום אנחנו היינו הכתובת לנחמה בשעות הקשות, מקור להתייעצות, עזרה, תמיכה, המצפן והמגדלור גם יחד – הרי שמרגע זה הכל פאסה. הם מנועים מלפנות אלינו. זה כבר לא לכבודם. הרי הם כבר לא ילדים קטנים. המשימה ההתפתחותית מכתיבה להם: \"מעכשיו אתם לבד - ואתםצריכים להסתדר עם זה\". זהו טקס חניכה לכל דבר, בסגנון העולם המערבי. כן, הם בהחלט רוצים בזה, צריכים את זה, אבל זה מה-זה-קשה!\nובל נשכח כי במקביל הם עוברים עוד המון שינויים בו זמנית, בכל תחום אפשרי: גופני, רגשי, שכלי. ההורמונים מציפים את המתבגר ומאיימים להטביע אותו בתוכם. גם אלו לא עושים את חייו יותר קלים. גופם מתפתח ומשתנה, מה שמסב בו–זמנית גם גאווה וגם מבוכה, וכל התנהלותם משתנה לבלי הכר.\nחוסר האיזון שולט בכיפה. המתבגר עובר להתגורר ברכבת שדים מטורפת, וחווה שינויים תכופים וקיצוניים במצבי הרוח. רגע הוא מאושר עד הגג וברגע הבא מדוכא עד עפר, רגע עייף ותשוש ולא מסוגל להזיז אצבע, שנייה אחר כך הוא נשאב בהתלהבות לפרוייקט תובעני ומתמשך עד אין קץ סביב יומולדת של חבר, ארגון מחדש של החדר או טיול של התנועה. לרגע מתאהב עד כלות, וברגע הבא הוא כבר מזמן לא שם. טרוד עד מאוד באיך שהוא נראה ובמי-אמר-למי ובאיזה הקשר (ולמה הוא לא היה שם?) ובמחשבות ופנטזיות מיניות. המון.\nאז מה הפלא שהוא יכול להגיע מבית הספר, \"להישפך\" על הספה ולהתעורר רק למחרת בבוקר? או שהוא חוזר למטבח, חצי שעה אחרי שחיסל ארוחת צהריים מלאה (פלוס תוספת), מת מרעב, ומתנפל על צנצנת הקורנפלקס? כל השינויים האלה צורכים ים של אנרגיה והמתבגר חייב לתחזק את עצמו.\nלא קל לילדים המתבגרים שלנו. בתוך כל הדרמה הזאת הם כבר לא כל כך יודעים מי הם, וגם אין להם אותנו שנגיד להם ונחזק אותם כמו פעם. גם כשאנחנו אומרים הם שומעים ולא שומעים. מאמינים ולא מאמינים. יותר מתמיד, הם מבקשים להגיע לתחושה הזאת, לביטחון הזה במי שהם, רק מתוך עצמם.\n\"אני לבד!\", זוכרים? אז זה ממש כמו בגיל שנתיים - אבל הרבה יותר עוצמתי. ושם, בפנים, עדיין אין שום דבר ברור. כמו אתר בהקמה. יש כבר דף בית אבל בכל לשונית שאתה פותח עולה שורה אחת: \"עדיין לא נבחרו קבצים\".\nבתוך התהליך הזה, ובלעדינו, הם חשים בדידות, ריקנות, חרדה ואמביוולנטיות. הם מוחלשים ומבולבלים ולא פעם מתעתעים גם בנו, עם כל הרעש וצלצולים שלהם, הבאים לחפות על כל אלו.\nבואו לא נתבלבל. בואו נראה את המתבגרים שלנו מבפנים, כמו שהם, ונבדוק מה אנחנו יכולים לעשות על מנת לא לאבד אותם ולא פחות חשוב - לא ללכת לאיבוד לעצמנו.\nאז ממה מתחילים?\nהם רק צריכים אתכם אחרת. זה הזמן לעלות כיתה בהורות. זה שהם לא צריכים אתכם כמו פעם, זה שהם דוחים חיבוקים ומנגבים נשיקות, זה לא אומר כלום. אם תתרכזו ממש ותהיו ערניים דייכם, תגלו פה ושם שהם כן בשלים למגע, כן מחפשים אוזן, רק דברו אליהם בגובה העיניים. וקצר. גם ככה עמוס להם.\nתבינו שכל מה שאתם רואים הוא חלק מהשלב בו הוא נמצא. כשאנחנו משדרים פחד המתבגר מקבל אישור לכך שהוא באמת מפחיד, מה שמעלה את רמת החרדה שלו, הגבוהה ממילא. מעבר לכך, אם ההורה שלו מפוחד מי ישמור עליו?\nיש לכם אג'נדה? קווים אדומים? במידה והם לא לגמרי ברורים לכם - זה הזמן לגבש אותם. על אלו אל תוותרו. זה חשוב גם עבורכם וגם עבור הילד שלכם, שישמח לדעת שיש לו הורים בעלי עמוד שדרה מוצק ואמירה ברורה ובהירה בעניינים משמעותיים.\nההתנהגויות, האמירות, ההדיפות וההסתגרויות - זה לא נגדכם, אלא בעד המטרה ההתפתחותית. כל עוד זה לא חוצה גבולות מבחינתכם (ראו סעיף קווים אדומים) - העבירו את זה הלאה.\nעל כל כך הרבה דברים אפשר לריב ולהתווכח עם מתבגר, עד אין קץ. בחרו את המלחמות שלכם ובדקו מה עקרוני לכם באמת ומה לא. ההתעסקות האין סופית שלו עם עצמו מול המראה, למשל, לא באמת שווה מריבה וכעסים. מתישהו זה יירגע.\nאנחנו יודעים איפה זה מתחיל - אבל איפה זה נגמר? לא פעם המתבגר מחפש סיבות לריב ולהתרחק, והנה אתם משחקים לידיים שלו והסיטואציה יכולה להסלים עוד ועוד. זכרו שקיצוניות היא השם האמצעי של מתבגרים, ולא היינו רוצים לאתגר אותם בעניין הזה.\nתפסיקו לנסות ולהיות חברים שלו, \"לזרום\" איתו, להתלבש כמוהו, לדבר בסלנג וכדומה. המתבגר שלכם לא צריך אתכם כחברים, כאלה יש לו מספיק. זה סתם מרגיז ומבייש אותו, ובאמת מיותר. הוא צריך אתכם כהורים. ברורים, איתנים ונוכחים. זה הכל.\nגם כך הדימוי העצמי של המתבגר שלכם לא מי-יודע-כמה ומנגנון ההשמדה העצמית שלו עובד שעות נוספות. המשימה שלכם היא לעשות בדיוק ההיפך: הראו לו את היפה והמוצלח שבו, התפעלו ממנו באמת. בטוח יש על מה.\nמאוד קשה לעבור את אתגר גיל ההתבגרות בלי התבלין החשוב הזה,\nלכם וגם להם. מתוך ההומור הם יצליחו להבין טוב יותר מה קורה להם ואפילו לצחוק על זה (ובואו נזכור ונרתום לטובת העניין את היכולת המתפתחת שלהם לזהות מצבים מצחיקים ולעשות שימוש בהומור עצמי). ובאמת, אם אנחנו שמים בצד את הכעס והפגיעות - זה אכן משעשע. לא ככה?\nזוכרים? שווה לעצור רגע ולהיכנס למכונת הזמן הזו: סיפורים, תמונות, מכתבים, כל דבר שיעזור לכם להיזכר. בין אם הייתם מרדניים וסוערים ובין אם 'חננות' של ממש - המסע הזה בזיכרון יעזור לכם להתבונן אחרת על הילדים המתבגרים שלכם. באחריות.\n,"}
{"article_id": "0,7340,L-4157587,00.html", "header_title": "לחיות בתרבות השפע - בלי להרוס את הילדים", "full_text": "שבת בצהריים. אני מבקרת חברה טובה הגרה באחת השכונות היותר צפוניות בתל אביב, אלו עם השמות המבטיחים חיים הטובלים בירוק בלב גוש דן, כשלפתע החלל מתמלא בווליום לא הגיוני של מוסיקה. אנחנו מחפשות את מקור המפגע ומגלות שממש מתחתינו, בחצר הבניין המשותף, הוקם לו בין-לילה גן אירועים מושלם: שמשיות כותנה גדולות, שולחנות מוגבהים וסביבם כסאות בר, מזנון ארוך חנוט במפה זהובה עמוס כל טוב, עמדת די-ג'יי, מרבץ של כריות ענק צבעוניות, ובתוך כל זה - בחור מאופר ולבוש כליצן המנצח על קבוצה של הורים וילדים, הלבושים במיטב מחלצותיהם. \"כ-ו-ל-ם ידיים למעלה! כן ! יופי! ועכשיו להסתובב ולמחוא כפיים ולשיר בקול רם ש-כ-ו-ל השכנים ישמעו!!!\".\nכן. השכנים שומעים. אין כל ספק בכך...\n\"מה קורה פה?\", תמהתי בקול רם.\n\"אה, זה\", מבארת לי חברתי, \"שכחתי לגמרי. יש היום יומולדת ליולי, הבת של השכנים מהקומה השישית. היתה מודעה במעלית ובלובי\".\n\"ובת כמה כלת השמחה?\", התעניינתי.\n\"נראה לי שלוש, אולי ארבע\", נעניתי.\n\"שלוש אולי ארבע? כזה אירוע???\", אני מתפלצת בקול.\n\"כן, זה מאוד מקובל\", היא עונה. \"את יודעת, באירוע אחד גומרים עם הכל - המשפחה, החברים של ההורים, החברים של הילדה. הכי טוב\".\nהכי טוב? האומנם? אני מניחה שיש מביניכם מי שחושבים כמו החברה שלי. ככה זה היום. אין יומולדת בלי עוגה - וגם לא בלי קייטרינג, די- ג'יי וכמובן מפעיל. אחרת איך נדע מה לעשות?\nואני חושבת לעצמי: אבוי לנו. כל הטררם הזה בגיל שלוש. ומה אחר כך? לאיפה אנחנו מתקדמים מפה? הנה, כך בדיוק אנחנו מגיעים למגיפת ה\"בת-מצווש\", שאם זה לא היה עצוב זה היה יכול להיות ממש מצחיק. וזה לא נעצר בימי ההולדת, זה מחלחל לכל תחומי החיים שלנו.\nחברים, בואו נודה על האמת. אנחנו חיים בחברת שפע מטורפת. יש לנו יותר אפשרויות מאשר היו להורים שלנו, ובעיקר - אנחנו רוצים לתת לילדים שלנו יותר. הרבה יותר. כל מה שרק ניתן. כל מה שלא היה לנו, כל מה שנדמה לנו שאי אפשר בלי. את הכי גדול, הכי חדיש, הכי משוכלל והכי הרבה. ויש היום כל כך הרבה אפשרויות!\nהורים מדברים איתי על מצויינות בגיל שנתיים וחושבים לאיזה עוד חוג העשרה כדאי לרשום את הפשוש. הורים היום משקיעים בילדיהם המון כסף, גם כשאין להם. לכל דרדס בן ארבע יש כבר סניף פרטי של חנות צעצועים בבית והרבה יותר מדי בגדים. בגיל שבע טלפון נייד (מהיותר משוכללים) זה כבר must, וכמובן איי-פון, איי-פוד, איי-פד: כל חידוש טכנולוגי המשרת את ה\"אני\" החדש.\nושלא תבינו אותי לא נכון. זה יופי שאנחנו רוצים לתת לילדים שלנו, אלא שגם כאן, כמו במקומות אחרים, קצת (הרבה) איבדנו פרופורציות ועל הדרך אנחנו מפספסים כמה דברים חשובים.\nבמסגרת עבודתי עם הורים אני מגלה לא פעם שהיכולת הכלכלית, שאמורה הייתה לעשות את החיים קלים וטובים יותר, דווקא מייצרת קשיים (ואני לא מדברת\nוהנה הבית שלנו הפך ל\"מלון בוטיק\", בו כל ילד ספון בחדרו, מול המסך הפרטי שלו. אז אולי יש פחות מריבות, אבל גם הרבה פחות ביחד. אין כבר סיבה להיפגש בערב, אין הזדמנות לשיחה ואפילו למשא ומתן על איזו תוכנית נראה עכשיו.\nתחשבו רגע מה כל זה עושה לילד שלנו. מה קורה לו כשהוא מקבל כל כך הרבה, כשמשאלות ליבו מתמלאות בהמשך ישיר וכמעט מיידי לבקשה? מה קורה ליכולת שלו להעריך דברים, לחיות עם המילה \"לא\", להתמודד עם תסכול, עם הצורך לגלות אורך רוח וסבלנות?\nקשה לרגש את הדור החדש מעבר לכמה דקות ספורות. ליבם גס. המשחק שהם כל כך רצו וקיבלו זה עתה ייזרק בשעה הקרובה לפינה והם כבר יהיו בדרך לדבר הבא. הלהיט של היום יהפך לאאוט בעוד שבוע - ואנו מוצאים עצמנו מתוסכלים ומותשים במרוץ המטורף הזה.\nולאן נעלם הכיף בלחלום ולפנטז, אם הכל מתגשם כל כך מהר? ליבי נכמר עליהם. נגזלה מהם חווית הצפייה מתוקה שהייתה לנו, לצעצוע נחשק, אופניים שוות, טיול מרגש לחוף ים מרוחק שאמא ואבא הבטיחו ואנחנו ציפינו לו בלב פועם מהתרגשות.\nאז נכון, לא כולם באותה סירה ממש. אני פוגשת גם לא מעט הורים המודעים לבעייתיות שהשפע יוצר וכאלה שלא יכולים להרשות לעצמם את כל זה, אבל הם מונעים על ידי ה\"לא נעים\": \"מה אני יכול לעשות? ל-כ-ו-ל-ם יש ולילד שלי לא יהיה? מה יגידו, שאני קמצן? שאני אבא לא טוב?\". הורים שבסוף עוד יום ארוך ומייגע של עבודה אין להם כוח לעמוד מול התובענות האינסופית של ילדיהם, ומוצאים עצמם מיישרים קו עם הנורמה, בניגוד לשיקול דעתם, על חשבון דברים אחרים שהם רוצים או צריכים לעצמם (\"קודם הילד\"), ואפילו במחיר של לרדת מתחת לקו האדום בחשבון בנק. התחרות הגלויה והסמויה נוגעת בכולנו.\nאז מה עושים? איך אנחנו יכולים לחיות בעידן החדש, הצרכני, החומרי והטכנולוגי הזה ולא ללכת לאיבוד? הנה כמה רעיונות:\nעצרו לרגע את המרוץ המטורף של החיים ובדקו - איך דמיינתם לעצמכם את המשפחה שתהיה לכם? אילו ערכים היו משמעותיים בעיניכם? האם אתם מצליחים לשמור עליהם היום? לחיות אותם? להנחיל אותם הלאה לדור הבא? הפכו את אותם ערכים למצפן שלכם. גם אם זה לא תמיד קורה, גם אם זה לא תמיד מצליח, זה עדיין יהווה משקל שכנגד ויזכיר לכם מה באמת חשוב לכם.\nעד כמה אתם צרכנים נלהבים של חברת השפע? עד כמה לכם יש כל גאדג'ט חדש שיוצא לשוק? עד כמה אתם מעריכים ונהנים מדברים שהם לא חומריים? אין מה לעשות - גם פה אנחנו אחראים על הטון הקובע. התבוננו באומץ בדמותכם המשתקפת במראה ובדקו מה אתם יכולים לשנות ולשפר. מפה זה כבר יעבור הלאה.\nהילדים שלנו מוקפים בחידושים והמצאות ואין דבר קל יותר מלהתמכר לכל אלה. לעיתים נדמה לנו שזה מה שהם רוצים, רק זה מעניין אותם, ולנו אין כבר מה לתרום. ובכן, מדובר בטעות. בילוי אמיתי עם הורה שווה יותר מכל מסך. הילדים שלכם כמהים אליכם. פנו להם זמן ותהיו איתם באמת. למדו אותם משחקים של פעם, הקשיבו להם... תמורה, לשני הצדדים, מובטחת.\nהוציאו את הקניון מרשימת האפשרויות שלכם. העדיפו לפגוש חברים, לעשות משהו כייפי יחד בבית, או לצאת לטבע - לים, לחורשה ואפילו לפארק הקרוב. קחו אתכם כדור, אופניים, רולר-בליידס וכמובן סל של פיקניק. וממש, אבל ממש, לא חייבים לעצור בדרך במסעדה. רגעים קסומים שלא עולים כסף, אבל שווים זהב.\nזה הזמן לעשות מיון: מה צריך ומה לא צריך, מה משאירים ומה מוסרים הלאה. שתפו את ילדיכם בפרוייקט (והנה הרווחנו עוד משהו חשוב על הדרך). השאירו רבע מהצעצועים בחדרו של הילד ואת היתר אכסנו בארון גבוה. מדי פעם תחליפו ביניהם - והנה יש לכם צעצועים חדשים בלי לקנות. עכשיו גם הילדים רואים מה יש להם בחדר, ויכולים ליהנות בלי להתבלבל.\nכמה מתנות ילד צריך בשנה? ובחודש? האם כל יציאה החוצה משמעותה שאנחנו בהכרח קונים משהו? ניסוי מעניין: בכל פעם שתרצו לקנות דבר מה לילדיכם תתאפקו, אל תקנו, ובמקום זה הכניסו את הכסף לקופה. בדקו בסוף החודש על כמה מדובר.\nמתנות צריכות להינתן בהזדמנויות מיוחדות, וכך הן משמרות את ערכן. למדו אותם להתאפק, לדחות את הסיפוק, לקבל תשובה שלילית ולראות שזה לא סוף העולם. פרק חשוב ביותר בבית הספר של החיים.\nמה ילדה בת שלוש צריכה ביום ההולדת שלה? את המשפחה הקרובה, כמה חברות, שירים של יומולדת, זר על הראש, עוגה מקושטת וחיבוק מכל אוהביה. זה לגמרי מספק בשלב הזה. בהמשך הדרך היא עוד תחווה ליצנים ולהטוטנים, תקליטנים, מרקידים ושאר מיני אטרקציות. תנו להם להיות ילדים כל עוד הם יכולים. אין לאן למהר. בכל מקרה, מתישהו, הם יהיו גם מבוגרים.\nככל שיש יותר- מעריכים פחות. את זה כבר כולנו יודעים. אז בואו נזכור זאת גם בהורות, ואם אפשר- כמה שיותר מוקדם. תינוק לא חייב את העגלה הכי-הכי משוכללת וגם לא חדר שינה שעולה כמו טיול סביב העולם. מידתיות היא מילת המפתח כאן. זה גם לא מה שבאמת חשוב לילד שלכם. בואו נשקיע בקשר, ביחסים, בחוויות הקטנות של היום-יום. אלו יישארו צרובים באלבום התמונות המשפחתי, הפנימי, שכל ילד ייקח אותו הלאה למסע של חייו.\n,"}
{"article_id": "0,7340,L-4400876,00.html", "header_title": "\"אתה תעשה מה שאני אומר לך או ש...\"", "full_text": "אנחנו נורא אוהבים את הילדים שלנו. אנחנו מוכנים לעשות בשבילם הכל: לתת להם את עצמנו, את זמננו, כוחותינו, לגייס מסירות, התלהבות, התפעלות, יום ולילה בלופ שאינו פוסק. בקיצור, להוריד עבורם את הירח. אז אם כך הדבר, איך זה ייתכן שאנחנו מגיעים למצב בו אנו נכנסים בכזו קלות למאבקי כוח בלתי פוסקים איתם?\nמקובל לחשוב שהילדים הם אלו שמייצרים את מאבקי הכוח מול הוריהם. בגיל שלוש, כמו גם בגיל שלוש עשרה, הם מבטאים בדרך זו את רצונם העז לבחור ולשלוט במה שקורה להם, להרגיש שיש להם אמירה (say) על החיים שלהם והם לא סתם \"מנוהלים\" על ידי הוריהם. וכבר החכמנו והבנו שזה חלק מתהליך התפתחות חשוב ובלתי מסתיים שכדאי שנזהה ונלמד להתנהל מולו בחכמה וברגישות: לא להכחידו, ובו בזמן לא לוותר על מה שחשוב לנו באמת.\n:\nאבל רגע, האם מאבקי הכוח מגיעים תמיד רק מהצד של הילדים? האם הם האחראיים הבלעדיים להם? שהרי לטנגו צריך שניים, לא?\nאז כן, חברים. בואו נודה על האמת. גם אנחנו משתפים פעולה עם העניין הזה, ולא פעם אף מייצרים או לפחות מלבים אותו. לעתים אנחנו מודעים לכך יותר, פעמים אחרות לא מודעים כלל, ואולי דווקא בשל כך כדאי לעצור לרגע ולהידרש לסוגיה חשובה זו.\nלפני מספר שבועות סיפר לי הורה שהוא ביקש מבנו לעזור לו לארגן את המחסן. הבן, ילד חמוד בן 10, ניסה להתחמק מהעניין. אחרי הכל, כמה בני עשר אתם מכירים שהיו קופצים מאושר ומתלהבים לשתף פעולה? האבא התרגז מאוד על הילד שלו (שבדיוק באותו רגע, אגב, נזכר שקבע להיפגש עם חבר), ובשנייה אחת החלה בתוכו תסיסה פנימית בלתי נשלטת: \"מה זאת אומרת שאני מבקש ממנו והוא לא מציית? אני יודע שלא בא לו, גם לי לא בא לעשות המון דברים שאני עושה בשבילו! אז מה, גם אני אגיד שלא בא לי? מה זה הדבר הזה? אני פה האבא והוא הילד! הוא צריך לעשות את מה שאני אומר לו!\".\nובהמשך ישיר, \"פלאש–בק\" מוכר וחביב להורות של פעם: \"חסר היה לי שאני הייתי אומר לאבא שלי לא. אוי ואבוי, לאן זה היה מגיע. פעם היה כבוד להורים, והיום - נאדה! אני כבר אראה לו מי כאן אומר את המילה האחרונה!\".\nומכאן זה כבר הידרדר ללא כל יכולת עצירה לשלב הבא, שכלל איומים, עונשים וסנקציות: \"ככה? אז אין מחשב שבוע! הטיול שדיברנו עליו? מ-ב-ו-ט-ל! המשחק שרצית? אין! לא קונה לך!\" (מחק את המיותר).\nיש גם התנהגות חלופית, אך פוגענית לא פחות: התעלמות מכוונת מהילד ה\"בעייתי\", \"ברוגזים\" ממושכים, העדפת ילד אחר במשפחה.\nוהנה לפנינו מאבק כוח במלוא תפארתו. ההורה פגוע ובתגובה ספונטנית ואוטומטית מחזיר מלחמה שערה. ולהורה יש כוח. הוא מכיר היטב את נקודות התורפה של הילד שלו, את הבטן הרכה שלו, מה הכי מכאיב לו. הוא גם זה האוחז במשאבים שילד לא יכול בלעדיהם. אהבתו, למשל. וגם, כמובן, משאבים פיזיים: הסעות, אישורים, כסף. מניעת כל אלו (או חלקם) מכאיבה ופוגעת.\nמאבקי כוח יכולים לבוא לידי ביטוי גם בדרכים אחרות, כמו, למשל, פרסים וטובות הנאה. ופה אני מדברת על הורים המבקשים לנהל את חייהם של ילדיהם, להחליט מה טוב עבורם, לבחור בשבילם את מה שנראה להם הדבר הנכון - בחירת מגמה, בחירת חברים, בני זוג. זה קורה יותר בגיל ההתבגרות (שמתחיל היום כבר בכתה ד'), כשהמתבגר עומד על דעתו,\n.\n\t ואז, כשההורה המיואש מרגיש שלא נותרו לו עוד כדורים בקנה, הוא בוחר במוצא האחרון ו\"קונה\" את העליונות. מבטיח כסף, מתנות ושאר צ'ופרים - העיקר שהוא יגיד את המילה האחרונה. ובעל המאה, כידוע, הוא בעל הדעה.\nמאבקי כוח מתקיימים, כמובן, גם בין שני ההורים, לא פעם כשהילדים בתווך, משמשים קלף מיקוח. התחשבנויות שמקורן בקשיים בקשר הזוגי ובקלות רבה מדי מחלחלים לשדה ההורי. מאבקים על מיהו ההורה המשמעותי יותר, האכפתי יותר, האהוב יותר - כשכל צד מנסה לרתום את הילדים אליו. והנה כל המשפחה בזירה.\nמאבקי כוח של הורים מעבירים מסר מאוד בעייתי: אני כאן החזק, ואני מנצל זאת לטובתי. אני בעל העמדה, בעל הממון, בעל השליטה, אני המחליט והקובע. וברור שאתה, ילדי הקט, בעמדת חולשה מולי, ומתוך כך - צריך להתכופף ולוותר. לרדת לשוליים ולתת לי לעבור.\nמאבקי כוח מכניסים הביתה אווירה של שדה קרב ובאופן טבעי פוגעים בקשר וביחסים.\nהורים נכנסים למצבים של מאבקי כוח ממקום של חולשה, חוסר אונים, פחד או מבוכה. הם חשים מותקפים ומאוימים במקום הכי רגיש שקיים: תחושת הערך (האגו, הכבוד, אם תרצו), ומגיבים, ללא כל מחשבה ותכנון, מהמקום אוטומטי והישרדותי. התקפה חזיתית, לעתים ללא כל יכולת לעצור.\nפעמים רבות אין להם כלים יעילים אחרים להתמודדות, ואת זה הם \"מכירים מהבית\". לא יעיל, מאוד בעייתי, אך נגיש ומוכר.\nאני פוגשת הורים לא מעטים שממש פוחדים מהילד שלהם. חיים בתחושה תמידית של מלחמה,\n,\n\t מסובב אותם בכחש, מנסה כל הזמן להתנער מאחריות, מחכה להם בפינה. במקרים כאלה הורה יפתח רגישות מוגברת עוד יותר ויגיב בווליום מוגבר לכל מצב הנחווה בעיניהם כמאיים.\nאז מה עושים? איך נמנעים מלקחת חלק במאבקי כוח? ואיך עוצרים את זה?\nלפעמים, בלהט החיים, אנחנו שוכחים את זה. בעיקר כשהוא מדבר אלינו לא יפה ולא מסכים לעשות את מה שאנחנו מבקשים. אך חשוב לזכור כל הזמן שזה ממש לא קשור לאהבה. אלו שני דברים נפרדים. אז השתדלו לא להתבלבל.\nככל שאתם תיכנסו יותר למאבקי כוח עם הילדים, כך זה יהפוך לשפה הרווחת במשפחה שלכם. הילדים רואים ומעתיקים, לומדים ומשתכללים. אין מה לעשות - אנחנו המנהיגים בבית, והתפקיד מחייב.\nכל עוד אתם אכן עושים, הלכה למעשה, את מה שאתם מאמינים בו, חיים בדרך בה אתם חושבים כי ראוי לחיות, זה מה שהילדים שלכם סופגים ולוקחים איתם הלאה. חינוך דרך מעשים, לא מילים. כשאנחנו במקום הזה, אין שום צורך במאבקי כוח.\nזו ה-למידה. גם אם אתם חושבים שאתם יודעים את התשובה,\n-\n\t אפשרו להם ללכת בדרכם ולהתנסות. זה חשוב. ואולי בכלל יסתבר בסוף שהם צדקו? אין לנו מונופול על האמת.\nשימו לב מתי הדיון הופך להיות התנצחות: כן-לא, שחור-לבן. מפה זה רק מדרדר. מספיק שצד אחד יוציא עצמו מהסחרור הזה על מנת לעצור. והצד הזה - זה אתם. המבוגרים האחראיים בשטח.\n\"אני אחשוב על זה\"; \"בואי נדבר על זה אחר כך\"; \"ניפגש בערב ונשוחח\". העצירה המכוונת הזו עוזרת\nלנו לבחון את הדברים ממקום פחות רגשי ויותר מושכל ולייצר התייחסות ומענה נכונים יותר.\nהוא יכול להציג את עמדתו ובאותה עת להקשיב לעמדות המנוגדות לשלו. הוא יכול להתעקש בנועם אך בתקיפות על מה שחשוב לו - ולשחרר את מה שפחות. הוא מבין שההתנגדות מגיעה ממקום של צורך בעצמאות ובנפרדות ולא מכוונת נגדו. גם אם לא נולדתם כאלה - ניתן ללמוד זאת.\nכשאנחנו רואים לנגד עינינו דבר אחד בלבד, איך לגרום להם בכל מחיר לעשות את מה שאנחנו רוצים, אנחנו לא באמת רואים אותם ולא את מערכת הקשר בינינו. אנחנו רואים בעיקר את עצמנו, את כבודנו הרמוס. לא פספסנו פה משהו?\nבלו איתם שעה בשבוע, אחד על אחד. שוחחו איתם, התייעצו איתם ושתפו אותם בחייכם. למדו להכיר אותם וקבלו את העובדה שהם שונים מכם, ובעיקר אל תנסו לחיות במקומם. תתפלאו לגלות כי זה בדיוק מה שיקרב אתכם למקום בו אתם רוצים להיות - שיתוף פעולה גדול יותר מהילדים ויחסים טובים."}
{"article_id": "0,7340,L-4169302,00.html", "header_title": "הורים למתבגרים? 9 נורות אזהרה שחשוב שתכירו", "full_text": "רוני בת ה-11, ילדה חברותית ונורמטיבית, החלה להסתגר בחדרה לעיתים קרובות והיא נמנעת ממפגשים עם חברותיה. היא מסרבת לענות לשאלותיהם של הוריה, שמנסים להבין מה קרה. אמא שלה חסרת אונים. היא מתלבטת האם להניח לרוני לנפשה ולחכות שהסערה תחלוף, או שיש צורך להתערב, ואם כן אז כיצד?\n:\nהמקרה של רוני מוכר להורים רבים המבחינים לפתע בשינויים בהתנהגות האופיינית של ילדיהם ומתקשים לזהות האם מדובר במצב רוח חולף או במצוקה ממשית, שמחייבת את התערבותם. חשוב להבין שילדים מתקשים לעתים לבטא את מצוקתם במילים ולכן רצוי לשים לב להתנהגויות שונות אשר עשויות לרמז על מצוקה רגשית המחייבת התערבות.\nלעיתים הסימנים שאציין בהמשך כסימני אזהרה למצב של מצוקה אינם מצביעים שהילד במצב משברי או סיכוני. כיצד מבדילים? יש לשקול את הסימנים על פי שלושה מדדים: עוצמה, תדירות וקשר בין הסימנים.\nעד כמה הפער משמעותי בין התנהגותו של הילד בשגרה לבין ההתנהגות שאינה אופיינית לו וכן עד כמה היא חריגה (למשל, האם הילד מסתגר בחדר כשעתיים ביום או שמדובר בהסתגרות מוחלטת).\nהאם מדובר בהתנהגות חריגה שמופיעה באופן חד פעמי או שמדובר בהתנהגות עקבית שמופיעה בתדירות גבוהה? (למשל, האם הילד לא רוצה ללכת לחוג האהוב עליו באופן חד פעמי או שהוא מסרב ללכת באופן סדרתי?).\nתפקידנו, כהורים, להיות ערניים ולגלות עניין בכל הסימנים שמופיעים, אולם ככל שהסימנים רבים יותר עלינו לחשוד שמדובר במצב מצוקה חריף יותר.\nבכי מרובה, גילויי תוקפנות, ביטוי חריף של פחד. הכוונה בתנודות חדות במצב הרוח היא מעבר מהיר בין מצבים רגשיים קיצוניים. כך, למשל, בעת קונפליקט הילד יעבור במהירות ממצב של הבעת כעס למצב של בכי ותחושת חוסר אונים. זה יכול לבוא לידי ביטוי גם בהבעת רגשות סותרים: צעקות והבעת כעס ובו זמנית הבעת תלות פיסית (הצמדות לרגל של ההורה למשל). מצב נוסף שצריך לעורר תשומת לב הוא הפרה של התנהגותו האופיינית, למשל מילד רגוע בדרך כלל לילד שנוטה לתוקפנות ואלימות.\nנסיגה להתנהגות ילדותית שאפיינה שלבים מוקדמים יותר: חזרה למצוץ אצבע, חזרה להרטבה במיטה לאחר שהילד כבר נגמל, נטיית יתר לתלות והצמדות פיסית להורים לאחר שהילד כבר יצר קשרים חברתיים מבוססים.\nלמשל \"אני כישלון\" או \"אני לא מסוגל\". מדובר בביטויים שמשקפים תחושה של נחיתות והערכה עצמית נמוכה. ילד שנוטה להתבטא בצורה הזו חווה תחושה של נחיתות, חוסר הערכה מצד הסביבה וחוסר יכולת להתמודד בעצמו עם הבעיות והאתגרים העומדים בפניו. אם התבטאויות מסוג זה הופכות להיות עקביות יש צורך בהתערבות מצד ההורים.\nובנוסף היעדרות ממפגשים חברתיים או שינוי בהרגלי הפנאי והסתגרות ממושכת. ילד שעד כה היה פעיל חברתית מפסיק ללכת למסיבות כיתה, המעטה חריגה בדיבור וחוסר ביצירת קשר עם חברים ובני משפחה.\nהיעדרות מבית הספר, חוסר רצון להשתתף בחוגים או ירידה בהישגים לימודיים. חוסר רצון ללכת לבית הספר או ירידה מגמתית בציונים יכולים להעיד על מצוקה. יש להבין שהאנרגיה של הילדים היא מוגבלת וכשהיא ממוקדת במשבר אישי או משפחתי לא נותרת להם מספיק אנרגיה כדי להשקיע בלימודים. גם הבעת חוסר רצון להשתתף בחוגים שעד כה היו חביבים על הילד, יכולה להביע על מצוקה.\nזה עלול להעיד על בריחה וחוסר רצון להתמודד עם מצב מסויים. לא תמיד הילד ממציא את הכאב כדי לברוח ולעיתים מדובר בכאב שהוא פסיכוסומטי (הרקע לכאב הפיסי הוא רגשי ולא נובע מבעיה פיסית ממשית).\nהיצמדות להורה, סירוב לעזוב את הבית או לישון לבד. ילד שמתחיל פתאום להיכנס למיטת הוריו בלילה או להדליק את כל האורות בבית, ילד שמסרב לצאת מהבית וכו'.\nחוסר תיאבון, הימנעות מאכילה או אכילה כפייתית. מדובר במצב שהוא הפרה של שגרה ושנמשך יותר מכמה ימים. למשל, ילד שבדרך כלל לא סובל מבעיות של חוסר תיאבון או אכילה ולפתע מתחיל להביע חוסר רצון לאכול או הימנעות ממאכלים שהוא אוהב.\nילד שמתקשה להירדם או ילד שלא ישן כל הלילה ואחר כך המורה מספרת שהוא נרדם בזמן השיעור, ילד שמאוד קשה להעיר אותו בבוקר או לחלופין ילד שישן באמצע היום באופן חריג.\nכשהילד מדבר אתכם על המצוקה או הקושי שלו יש להימנע ממשפטים מהסוג הבא: \"לא ניסית מספיק\", \"אמרתי לך\", \"אתה חסר אחריות\", \"אכזבת אותי\" או \"מה שהיית צריך לעשות במקרה כזה\". במקום זה צריך להתייחס לרגשותיו של הילד: \"אתה נראה לי קצת עצוב בזמן האחרון\", \"זה בטח לא פשוט לעבור את מה שעברת\", \"מעניין אותי לשמוע מה אתה מרגיש\".\nכשהילד מספר לכם על מקרה חמור, למשל ששני ילדים מבית הספר החלו להכות להכות אותו, יש להימנע מהאמירות האמוציונליות הבאות: \" אוי ואבוי, זה נורא\", \"אל תספר אני לא מסוגל לשמוע\", \"למה לא הלכת למחנכת\", \"למה לא החזרת להם\". במקרה כזה אתם מפספסים את המצוקה שלו ולא מקשיבים לו. יש להתמקד במצוקה של הילד ולהפריד ביניכם לבינו. כשהוא מספר לכם על המצוקה שלו ואתם מגיבים ממקום פגוע, כועס או נסער, זה עלול להוביל אותו לרצות לגונן עליכם - במקום לפתור את הבעיה שלו. חשוב להיות ענייניים ולא להביע חרדה בפניו וגם לא לומר לו: \"אל תדאג אני אטפל בזה\", כיוון שזה מעביר לו מסר שהוא לא יכול להתמודד.\nתנו לו לעשות זאת בהתאם לרצונו ובקצב שלו - ואל תאיצו בו. יש להימנע מביטויים של חוסר סבלנות כמו: \"כבר אמרת את זה\" או \"נו, תגיע לעיקר\" ובמקום זאת לומר: \"אני מבינה שקשה לך כרגע לדבר\", \" אתה תמיד יכול לבוא ולספר לי יותר פרטים אחר כך\". אם ההורה שמע מגורם אחר שהילד שלו עבר אירוע לא נעים, חשוב שהוא ייזום על כך שיחה , אך יחד עם זאת ייתן לילד את הבחירה איך לספר ובאיזה קצב.\nסייעו לילד לזהות בעצמו כוחות התמודדות ומקורות תמיכה, לחיזוק תחושת המוגנות וביטחונו, בהתמודדות עם רגשותיו. גרמו לו להבין שיש לו את היכולת לפתור בעצמו את הבעיה באמצעות משפטים מהסוג הבא: \"אני מאמין שיש לך את היכולת להתמודד\", \"אתה ילד מאוד חכם, בוא נחשוב ביחד איך לפתור את הבעיה\" וכו'.\nיש להבין שקשיים רבים עמם מתמודד הילד, בין אם הם אישיים, לימודיים, חברתיים או משפחתיים, מאפיינים תקופות מעבר ואירועי חיים נורמטיביים, ולפיכך הינם זמניים. ניתן לסייע לילד לגייס כוחות, להתמודד ולקדם את השינוי באמצעות יצירת ציפייה להטבה במצב ו\"נרמול\" הבעיות שהוא עובר. חשוב לגרום לו להבין שהוא אינו חריג בסבלו ושההרגשה שלו תשתפר בהמשך.\nחשוב ולעודד אותו לפנות אליכם, ההורים, בכל אירוע בו הוא מרגיש מאוים, לחוץ או חרד ולבסס בבית אווירה של סבלנות והידברות. חשוב להעביר מסר ש\"אצלנו בבית מדברים ומקשיבים\". לא צריך לחכות למצב של משבר כדי לעשות זאת, אלא לגלות עניין באופן שגרתי, אחרת בעת משבר הוא לא יפנה אלינו לעזרה. יש לשאול את הילד איך עבר עליו היום, לבדוק איתו שהבנו נכון את מה שהוא מספר לנו, לומר לו שאנו תמיד שם בשבילו. גם בעת וויכוח חשוב להדגים מודל של הקשבה וקבלת דעות שונות.\nרצוי כי מעת לעת ההורים ישתפו את ילדיהם בקשיים ובמצוקות האישיות שלהם, בהתאם לגילם ויכולת ההבנה שלהם.\nשיתוף בקשיים והתמודדות עימם תורמים ל\"נרמול\" התחושות הקשות של הילדים ולתפיסה מציאותית ובריאה יותר של המצב.\nילדים ומתבגרים כמהים לתחושת ביטחון, שייכות ואהבה. ההורים יכולים לסייע להם להתמודד עם מצוקה על ידי הבניית מסגרת ביתית איתנה ומגבה. אם הילד מתמודד עכשיו עם משבר, אז לפחות שבבית יהיה אי של שפיות.\nחשוב לגייס מעגלי תמיכה ולשתף אנשים משמעותיים בחייכם, על מנת שתוכלו לעמוד לרשות הילד. אם, למשל, הבת מוחרמת בכיתה, במקום להגיב באמוציונליות צריך ללכת ולהתייעץ עם אנשים שאנחנו סומכים עליהם. ניתן להתקשר לער\"ן ולשוחח על הקושי הרגשי ועל דרכי ההתמודדות עמו.\nמומלץ לקבל ייעוץ של איש מקצוע ביחס לאופן התמיכה בילד, כמו גם במתן טיפול מקצועי העונה על צרכיו."}
{"article_id": "0,7340,L-4695042,00.html", "header_title": "מחקר מצא: המחשבות שלכם עלולות לפגוע בהישגי הילדים", "full_text": "מחקר חדש שנערך במשותף באוניבסיטאות בריגהם יאנג ופנסילבניה בארה\"ב טוען שמחשבות של הורים על ילדיהם משפיעות על ההשגים, אפילו אם המחשבות האלו לא מקבלות ביטוי חיצוני כלשהו. לפי אותו מחקר, הציפיות ההוריות מתגבשות בשלב מוקדם מאד ולא מושפעות באמת מהביצועים של הילד.\nהחוקרים ראיינו 388 משפחות עם שניים או יותר ילדים, לרוב ממוצא אירופי-אמריקאי. במשפחות בהן היו יותר משני ילדים, הם התמקדו בשני הילדים הגדולים. במהלך הראיון נשאלו ההורים: \"לדעתך, האם יש הבדל בין הילדים מבחינת הלימודים בבית הספר, כמו למשל, רמת הציונים? האם הייתם אומרים שהילד הבכור יותר טוב יותר בלימודים מאחיו או שאין כל כך הבדל?\"\nחלק מההורים טענו שאין הבדל בין הילדים, אולם במקרים בהם ההורים דירגו את היכולות האקדמיות של הילדים ובחרו מי מהם יותר טוב ומי פחות, למשל, אם ההורים חשבו שהילד הבכור טוב יותר בלימודים מאשר אחיו, עם הזמן ההבדל בין ממוצעי הציונים שלהם גדל באופן משמעותי. בממוצע, הילדים שציפו מהם לביצועים טובים יותר, הצליחו עוד יותר, אפילו במקרים שהחוקרים עקבו אחרי הגורמים האחרים כגון הביצועיים היחסיים בשנת הלימודים הקודמת והציונים הממוצעים.\nהחוקרים הגיעו למסקנה הבאה: \"ילדים שההורים שלהם האמינו ביכולות שלהם הצליחו הרבה יותר מהאחים שלהם. לעומת זאת, ילדים שהוריהם היו בטוחים שהם פחות טובים בלימודים, נשארו מאחור בהשוואה להשגים של אחיהם\". לביצועים יחסיים הייתה השפעה נוספת ודי צפויה: ילדים שקיבלו ציונים גבוהים יותר, התעניינותם בלימודים גברה בשנת הלימודים הבאה\".\nסוגיה נוספת שעניינה את החוקרים היא איך בדיוק מתפתחות האמונות ההוריות האלה? האם מדובר בסטריוטיפ מגדרי? ההורים של בנים ושל בנות תמיד איפיינו את הבת כיותר הישגית מבין הילדים, ובנוסף ההורים נטו גם להגיד שהאח הגדול הוא תלמיד טוב יותר.\nד\"ר ג'נסן, אחד מהחוקרים אמר: \"אמנם האמונות ההוריות לא משחקות תפקיד מכריע בכל הנוגע לרמת הביצועיים האקדמיים, אבל זה עדיין תפקיד משמעותי מאוד. בכל רגע נתון האח הבכור תמיד נתפס כבעל מסוגלות גדולה יותר. לא בטוח שזה בהכרח כך, אבל זה מה שהילדים נוטים להבין בעצמם\".\nכמובן, המחקר הנ\"ל רחוק מלהיות מושלם. המדגם קטן מדי ומוגבל גיאוגרפית ואף החוקרים עצמם העלו שאלות נוספות: \"האם ההורים מתייחסים לילדים באופן שונה בצורה לא מודעת? האם הילדים קולטים את ההבדל ופועלים לפיו?\". לשם כך יצטרכו מחקר המשך בנושא המעניין הזה.\n\"הורים אוהבים את כל הילדים שלהם, זאת עובדה. השאלה היא האם אנחנו אוהבים אותם באותה הדרך? התשובה היא לא\", אומרת יוליה סודקוב, יועצת חינוכית ומדריכת הורים לגיל הרך כתגובה למחקר. \"אנחנו הורים שונים לכל הילדים שלנו. אמא לילד בכור היא לא אותה אמא לילד השני וממש לא אותה אמא לילד השלישי. חשוב שנהיה מודעים לכך.\n\"הציפיות הגבוהות של ההורים מהילדים הבכורים, גם אם הן לא באות לידי ביטוי באופן גלוי, משפיעות על ההישגים האקדמיים של הילדים. הם רוצים לעמוד בציפיות ולרצות את הסביבה. הילד השני בדרך כלל מתמקם במקום הפנוי שהבכור משאיר לו. אם הבכור טוב בלימודים, השני יכול להיות טוב בספורט או בתחום אומנות. אם הילד הבכור מרצה, השני יהיה יותר מרדן ויותר יעמוד על שלו. לכן, זה לא שלהורים אין ציפיות מהילד השני, זה פשוט פחות משפיע עליו.\n\"אני מאמינה בלחזק כל ילד במקום שבו הוא נמצא. הורים הרבה פעמים עושים השוואות שגורמות לתחרותיות. כאשר אחים מתחרים אחד עם השני זה עלול לפגוע ביחסים ביניהם. ככה הם לא עסוקים בתמיכה הדדית, אהבה ועזרה אלא בלנצח ולהיות במקום הראשון. אם הורה ידע לעודד כל ילד מהמקום שלו, לתמוך בו ולהעצים את חוזקותיו, כך הילד יגדל עם בטחון עצמי גבוה ועם דימוי עצמי חיובי יותר\".\n\"חשוב שיהיו לנו ציפיות מהילדים שלנו\", אומרת אליפז אייזנר, מנחת קבוצות הורים ומדריכה משפחתית. \"הציפייה ההורית היא חלק ממה שבונה מוטיבציה אצל ילדים, אם היא אכן מותאמת ליכולות של הילד שלנו. אנחנו מורי הדרך של הילדים ותפקידנו לכוון כל ילד בדרך שתראה לו את היכולות הייחודיות שלו.\nאך אם הצפייה של ההורה הופכת להיות תנאי לתחושת הערך של הילד, אם הוא מרגיש שעמידה או אי עמידה בצפיות של ההורה הם תנאי לאהבתו והערכתו אליו יש בכך השפעה שלילית על הדימוי העצמי של הילד.\nלכן אם אנחנו רוצים שהילדים שלנו יגדלו להאמין בעצמם וידעו להתמודד עם העולם התחרותי, לא נעודד תחרות והשוואות בין האחים, הן לחיוב והן לשלילה אלא נשקף עבורם את ההתקדמות האישית שלהם. כך ידעו בעתיד להציב מטרות ויעדים ולהגיע אליהם מבלי לרמוס אחרים בדרך."}
{"article_id": "0,7340,L-4695705,00.html", "header_title": "חוזרים לשגרה: כמה שעות הילד צריך לישון?", "full_text": ", אבל זמני ההשכבה המאוחרים, אווירת הכיף, \"פספוס\" שינה במהלך היום והתעוררות מאוחרת בבוקר, כל אלה משבשים את השגרה ואף גורמים \"לתזוזה\" בשעון הביולוגי הטבעי של הילד. אז איך מחזירים את הילד לשגרה בקלות וביעילות?\n* הנתונים מבוססים על הספר \"לישון בלי לבכות\" של אליזבת פנטלי\n: הילד הולך לישון מאוחר או שהוא מתעורר הרבה פעמים במהלך הלילה ואז אין לו כוחות להתעורר בבוקר. בשביל להעיר אותו צריך ממש להתאמץ או שלוקחים אותו ככה איך שהוא עם הפיג'מה שימשיך לישון באוטו עד לגן.\nראשית חשוב להבין כי הילד לא מצליח להתעורר בבוקר בגלל שהלך לישון מאוחר ובגלל כנראה שגם צבר עייפות יתר במהלך היום ולכן לא מצליח להירדם בזמן ו/או מתעורר הרבה פעמים בלילה.\nמאוד חשוב: לאפשר לאור טבעי להיכנס לחדר מהרגע שהשמש זורחת בשביל לאזן את רמות הורמוני השינה שלו בגוף. ועוד יותר חשוב, לנסות ליצור שגרה שבה מוודאים שהילד הולך לישון בערב בזמן ולא מתוך מצבורי עייפות:\n1. לאפשר אוירה שקטה ורגועה כ-90 דקות לפני שהולכים לישון – כלומר 90 דקות לפני שהולכים לישון לא לאפשר גם צפייה בטלויזיה.\n2. לוודא שיש לילד שגרה רגועה וקבועה כשהוא הולך לישון:\n- סיפור לא מרגיע כל ילד. יש ילדים שדווקא מתעוררים מסיפורים. חשוב להתאים את אופי הסיפור לילד שלכם, אם יש סיפור שממש מרגש אותו, כדאי ואף מומלץ להעביר אותו לא לזמן שינה\n- חשוב שבחדר השינה לא יהיו המון גירויים: לא משחקים או אלמנטים צבעוניים.\n-  הילד צריך לאכול ארוחת ערב טובה, מזינה ואיכותית – ילד רעב יתקשה להירדם\n3. אם אתם מזהים שהילד עייף בצהריים או בבוקר, חשוב שירדם לתנומה, אפילו לתנומה קצרה שכן זו תאפשר לו להתכנס לשינה בלילה בצורה הרבה יותר איכותית ואפקטיבית. אל תאמינו למשפט \"אם הוא ישן בצהריים – הוא לא ירדם בלילה\". ההפך הוא הנכון – ילד שישן טוב בצהריים – יישן טוב גם בלילה ויתעורר עירני וחייכן.\n: כתוצאה מכך הילד מגיע מאוד עייף לשנת הצהריים, ואם במקרה זה בבית, היה נרדם לשלוש שעות בגן מעירים אותו אחרי שעתיים ואז בבית הילד מאוד עייף, נודניק ועצבני והולך לישון בערב מאוד עייף.\nחשוב לנסות לשוחח עם הגננת, אם הילד שלכם עדיין זקוק לשינת הבוקר שלו , כי כך הוא ישן גם בבית ובכלל, חשוב שתאפשר לו את זה. ייתכן כי יהיה מדובר רק בשלב \"מעבר\" של כמה חודשים, אבל בכך שהיא תאפשר לו לישון שינת בבוקר, היא עוזרת להתפתחות המוטורית והקוגניטיבית שלו והוא יקום רענן וחייכן להמשך היום וזה גם ישפיע עליו לטובה בשנת הצהאיים ובלילה.\nחשוב שהאווירה בגן תאפשר לו להתכנס לשינה בצורה אפקטיבית, כלומר: שיהיה חדר נפרד או חלל בחדר שיאפשר ניתוק מגירויים ואווירה שקטה יותר. אם הגננת תנסה להרדים את הילד או לשים אותו לישון בחדר מלא בקולות, משחקים וילדים רצים, הרי אין שום סיכוי שבעולם שיצליח להירדם.\nייתכן כי במצב הזה כעבור מספר שבועות הוא יצליח להסתגל ללוח הזמנים החדש בגן, אולם כדאי להיות עירניים למצב הרוח ולמידת העייפות של הילד בשעות אחה\"צ, שכן אם אין לו מצב רוח, הוא עצבני, קצר רוח ונראה מאוד עייף, כדאי בכל זאת לנסות לאפשר לו לישון עוד שינה במהלך היום. במקרה זה, תנומת אחה\"צ יכולה מאוד לעזור גם אם נמשכת כחמישים דקות בלבד, ולאוו דווקא תשפיע על השינה בלילה.\nלדוגמה, אם אספתם את הילד בשעה 16:00 והוא נראה לכם ממש עייף, אפשר לצאת איתו לטיול נעים בעגלה ולאפשר לו לנמנם עד 17:00 ולאחר מכן להעיר אותו, לשחק איתו בגינה, להקריא סיפור וסביב 19:30 להתחיל שגרת שינה שבסופה ירדם לשינת לילה ב-20:30. באופן הזה, אמנם הילד הולך לישון קצת יותר מאוחר אבל הרווחתם זמן איכות שבו הילד נינוח, כייפי ורגוע.\n: אחד הדברים שמאפיינים כניסה למסגרת בהקשר של השינה הוא שהילדים חווים מעין פרידה מאיתנו במהלך היום ולכן מתקשים בפרידה מאיתנו במהלך הלילה. אנחנו נבחין בכך שלוקח להם המון זמן להרדם, הם יבקשו אותנו כל כמה דקות ותחילת הלילה יהיה מלווה בהתעוררויות מרובות.\nאם התופעות האלה מופיעות בסמוך לכניסה למסגרת ועד חודש אחרי, חשוב לגשת לעניין ממקום מאוד סבלני, אמפטי ומכיל. הילד פשוט זקוק ליותר קרבה מאיתנו כי הוא חווה פרידה מאיתנו במהלך היום.\nניתן במהלך כל שגרת השינה להכין את הילד שעוד מעט הולכים לישון ושתיפגשו שוב בבוקר. כדאי ואף מומלץ לפרט את כל רצף האירועים שתעשו בבוקר: תאכלו ארוחת בוקר, תקראו אולי סיפור, תלכו לגן ואז שוב אחרי הגן תשחקו ביחד בגינה. חזרו על רצף הפעולות בחדרו של הילד לקראת ההירדמות עצמה, זה יאפשר לו קבלת בטחון בכך שתיפגשו שוב בבוקר והוא יוכל לחשוב על הדברים ולדמיין ובכך יצליח להתכנס יותר בקלות.\nמומלץ לבדוק במצב זה האם כדאי שהכניסה למסגרת עצמה תעשה בצורה הדרגתית יותר, אם זה מתאפשר, במיוחד אם הילד חווה את קשיי השינה כבר בימים הראשונים אחרי הכניסה למסגרת. אולי לשים אותו רק לכמה שעות בגן ואחר כך עדיין להיות איתו יותר בבית.\nתופעות אלו מאפיינות גם מצב של עייפות יתר כך שאם קשיי השינה חוזרים גם מספר שבועות אחרי הכניסה למסגרת, נסו לשוחח עם הגננת ולשקול בכל זאת להוסיף עוד שינה גם במסגרת הגן שכן ייתכן כי בנוסף לקשיי הפרידה, אם הוא מפספס שינה שהוא זקוק לה, הוא יתקשה גם בתהליך הלמידה בפרידה וגם בהסתגלות בגן."}
{"article_id": "0,7340,L-4413502,00.html", "header_title": "\"עדיף היה להישאר בבית\"; על הילד שתמיד מקטר", "full_text": "אתם יושבים שעות, לפעמים אפילו ימים, ומתכננים. פותחים ספרים, מדברים עם חברים ועושים הכל כדי להרכיב יום כיף מנצח עם הילדים.\nהנסיעה עוברת, באורח פלא, בלי שנרשמים אירועים בעייתיים, וגם הבילוי עצמו נהדר. בקיצור, אתם מסיימים את היום ומרגישים כמו פרסומת לבנק או איזו חברת סלולר.\nואז מגיעה השעה לחזור הביתה. שמחים וטובי לב אתם מציינים לעצמכם בסיפוק וגאווה שעשיתם זאת: יום של \"ביחד\" משפחתי כמו שמזמן לא היה. ואז זה מגיע:\n\"בכלל לא נהניתי!\", נשמע קולו של האמצעי מהמושב האחורי.\n\"מה???\", אתם מתפלצים בקול רם. \"לא נהנית? איך זה יכול להיות?\".\nבמשפט קצר אחד כל היום הנפלא מתנפץ לכם מול העיניים. המילים עדיין מהדהדות בחלל המכונית,\nואתם ממלמלים לעצמכם מתחת לשפם \"הנה, עוד פעם זה קורה...\".\nהכירו את הילד שתמיד מקטר. לא משנה איפה הייתם ומה עשיתם, כמה השתדלתם, כמה נדמה היה לכם שהיה מוצלח. בסופו של יום תגיע שורת הסיכום שלו: \"לא נהניתי בכלל!\".\nאם נשאל אותו למה הוא יעלה שלל סיבות: \"כי בסוף לא קניתם לי גלידה\", \"כי לא נתתם לי להיכנס עוד פעם למים\", \"כי מעיין קיבלה יותר צ'יפסים ממני\" - שלל עניינים זעירים וזניחים לטעמכם, המאפילים על כל היתר, שהיה עצום, גדול ורב, וברגע אחד כאילו התאדה לו, לא היה מעולם.\nבשלב הזה אתם מנסים בכל מאודכם להזכיר לו את כל הרגעים היפים והשמחים של היום שחלף, את כל המקומות המופלאים בהם ביקרתם, את כל החוויות שחוויתם, ואפילו מצטטים משפטים ששמעתם ממנו במהלך היום שמעידים על כך שהיה לו כיף והוא נהנה מכל רגע. אך הילד בשלו: \"לא היה לי כיף בכלל. עדיף היה להישאר בבית ולראות טלוויזיה!\".\nאתם חוזרים הביתה מתוסכלים ומאוכזבים. מה היה שווה כל היום הזה אם בסופו של דבר הילד לא נהנה? אתם כבר אומרים לעצמכם שלא בא לכם יותר להשקיע, להתאמץ כל כך, אם ממילא הוא לא מעריך את זה - אבל יודעים שזה לא באמת יהיה כך.\nכמובן שלא. כל העניין זה מגיע ממקום אחר לגמרי. לפעמים זה מתחיל מתסכול, או יותר נכון מחוסר יכולת להכיל תסכול. אנחנו בסיומו של בילוי מהנה, הילד רוצה \"רק עוד משהו אחד קטן\", אנחנו לא מסכימים - והוא \"מתמוטט\". הרבה פעמים זה קורה כשהוא כבר עייף מדי, מוצף מכל היום הגדוש הזה ואין לו שום יכולת להתמודד עם כלום, ודאי שלא סירוב. בשלב הבא הוא עובר לסדרת קיטורים גורפת בה הוא מפרט (וכל המרבה הרי זה משובח) כמה לא היה לו טוב היום וכמה שום דבר לא היה לו כייף - ואז מגיע רגע המבחן שלנו.\nאם נלחצנו והגבנו יתר על המידה, יצאנו מעורנו להפיס את דעתו, ניסינו להראות לו כמה הוא טועה - יש סיכוי מצויין שברגע זה ממש דפוס חדש נולד. הילד הנבון שלנו גילה את האס: משפט מחץ אחד שלו ובשנייה אחת שני הורים מגיבים בעוצמה ומוכנים להגיד הכל, לעשות הכל, להוציא שפנים מהכובע - רק כדי שהוא יחייך כבר ויגיד שהוא מרוצה. וכשיש גם אחים ואחיות - הרווח הוא כפול ומכופל. עכשיו כולם עסוקים רק בו! תודו שדובר בתגובה שכדאי לשמר ולטפח אותה.\nומפה קצרה הדרך למניפולציה על בסיס קבוע. כרוניקה ידועה מראש שבה כולם לוקחים חלק פעיל. כן, גם אנחנו, ההורים. שהרי מה שקורה לנו זה בדיוק מה שקורה לילד שלנו. גם לנו היה יום מדהים יחד, לא? אז איך יכול להיות שמשפט אחד קטן שלו שומט באחת את הקרקע מתחת לרגלינו? איך זה שברגע אנו משנים מצב צבירה וגם לנו \"לא כיף\" יותר?\nהילד שלכם חכם ונבון והוא פשוט גילה כפתור פלא שאם לוחצים עליו מצליחים ברגע להוציא שני מבוגרים מאיזון. זה לא אומר כלום עליכם, על איכות ההורות שלכם, על מידת ההשקעה שלכם בילדים ובמשפחה בכלל (וביום הזה בפרט), על שיקול הדעת שלכם, על מי שאתם. זה גם לא אומר בהכרח שהוא יהיה כך כשיגדל. זה משהו שמשתנה, ולכם יש אפשרות לעזור לו. עכשיו אפשר להתחיל להירגע ולפעול בתבונה ובשיקול דעת.\nהרי את ההחלטה שעשינו לא נשנה: לא נחזור לגינה לעוד סיבוב על הקרוסלה וגם לא נקנה את הממתק הנוסף ההוא. גם לא נרגיש רע בגינה. החלטנו נכון, שמנו גבול, זה בסדר גמור. יחד עם זאת בהחלט נוכל להיות איתו במקום הרגשי הלא פשוט שהוא נמצא בו, כך שירגיש שהוא לא לבד במצוקה שלו ונאמר \"אני מבינה שאתה מאוד מאוכזב\". אנחנו איתו, מבינים לליבו וגם לא כועסים עליו שהוא כועס. זה כבר מוריד את מפלס הלחץ.\nכן, גם חסך בכל אלו משפיע על היכולת לשאת תסכול. אי נוחות פיזית. אז שימו לב אם משהו מכל אלו מתקיים במקביל וקחו בחשבון שיכולת ההכלה שלו את עצמו קטנה עכשיו מתמיד. זה לא הזמן לאתגר עוד יותר את המערכת. נסו לספק את הצורך.\n.\n\t ברגע שלא נסכים להיות מופעלים - זה כבר לא יהיה שם. לגמרי פשוט. שננו את כל מה שאתם מבינים עכשיו, קחו אוויר, ותנו לגל לעבור מעליכם. אחרי כמה גלים גבוהים כאלה מחכה לכם (שוב) ים שקט ורגוע.\nאפילו שנורא בא לנו לתת כאן איזה ספיץ' קצר שיתאר ויסכם את האירוע, כולל החלק של הפקת לקחים לעתיד. כרגע אין עם מי לדבר. ילד מתוסכל הוא ילד שלא מסוגל להקשיב, בטח לא ללמוד.\nהנה לא התמוטטתם, לא הגבתם בפאניקה, הכלתם את התסכול שלכם ושל הילד שלכם והוא הצליח להירגע קצת יותר מהר. איזה יופי! עכשיו אנחנו רוצים שזה יישאר גם לפעם הבאה, נכון? זה הזמן לחיזוק: \"ראיתי שהיה לך קשה ובכל זאת הצלחת להתגבר. כל הכבוד!\". ואת אותו דבר אתם מוזמנים להגיד גם לעצמכם. מכל הלב.\nאולי דווקא כדאי להמעיט קצת בבילויים, אטרקציות, ריגושים וחוויות.\n.\n\t הרי מעבר לפינה מחכה ההפתעה הבאה... וחסר לנו שלא!\nכל ילד מחפש איך הוא יכול להרחיב את משך הזמן שההורה עסוק בו.\n.\n\t בדקו אם אתם אכן מפנים מספיק זמן להיות רק איתו, לשחק איתו, להקשיב לו באמת. לפעמים זה פשוט סוג של תזכורת."}
{"article_id": "0,7340,L-4696558,00.html", "header_title": "מה לתת לילדים לאכול בבוקר?", "full_text": "ובהשפעתה על הישגיהם בלימודים. לילדים, כמו למבוגרים, קל \"לדלג\" על ארוחת הבוקר, בתמורה לעוד כמה דקות שינה. אחרי שנת לילה, הרבה מאוד ילדים אוכלים, בפעם הראשונה, רק ב\"הפסקת עשר\". המשמעות היא שהילדים בצום חצי מהיממה, מדי יום.\nהימנעות מאכילה ואי מתן מענה לצרכים הקלוריים של הילדים מניבים חוסר מנוחה, אי שקט וירידה בסבלנות. תזונה נכונה, תורמת לרוגע ולנינוחות ומאפשרת ערנות וחיוניות בשעות הלימוד הארוכות.\nכמובן שאין המדובר על מזונות עתירי קלוריות, שהם ברירת מחדל בלתי מודעת בבתים רבים, או מזונות דלי קלוריות. כלל אצבע לגילאי בית ספר היסודי הוא שמניין הקלוריות, לפני תחילת יום הלימודים יהיה 100-150 קלוריות ובארוחת העשר 250-400 קלוריות.\nמשום הזמן המועט בבוקר, נדרש תכנון ארוחות יעיל, זמין וקל לביצוע. מומלץ לשתף את הילד בתכנון הארוחות, להסביר את ההיגיון התזונתי שעומד מאחורי הארוחה להציע מספר אפשרויות, ולעודד את הילד לפתח הקשבה לצרכיו.\n1. עודדו את הילדים לאכול ארוחת בוקר בישיבה, גם אם קצרה לפני בית הספר.\n2. סרבו לתת להם חטיפי \"אנרגיה\", דגני בוקר וכו', גם אם מהאריזה קורצים כוכבי הילדים, וגם אם היא צבועה בצבעי הטבע. רוב המאכלים עתירי סוכר ולא בריאים.\n3. סרבו, בלי רגשות אשם, למעדני פירות המכילים כמות סוכר גבוהה ובוודאי למעדני השוקולד.\n4. סרבו לממתקים או למשקאות ממותקים בדרך לבית הספר.\n5. לילדים שאוהבים מתוק מומלץ להציע פירות יבשים: בננות מיובשות, תמרים ותאנים או \"נשנוש\" בצורת שקדים, בוטנים ואגוזים אחרים. אפשר גם קרקר עם דבש, או ריבה ללא תוספת סוכר.\n6. שתייה - גופנו מכיל כ-50-60 אחוז מים. לכן, הרבה לפני האוכל ניכרת חשיבות בהרוויית הגוף במים או במשקאות חמים כמו תה, חלב חם (כמו פעם) או מיץ סחוט טרי.\n7. לילדים שאוהבים פחמימות, נציע פרוסת לחם או קרקר עם ממרח גבינה, קוטג', טחינה או אפילו ללא מריחה.\n8. לילדים שאוהבים מאכלים קרים אפשר להציע יוגורט, עם או בלי חתיכות פרי טרי, כמו תפוח/אגס/ענבים בלוויית מעט צימוקים ואגוזים קצוצים.\n9. למשקיענים – עוגיות גרנולה ביתיות, האינטרנט שופע במתכונים.\nטריק פשוט המבטיח תוצאה טובה, ללא ויכוחים, הוא לאפשר לילדנו תכנון שבועי של \"טבלת ארוחת בוקר\". מה כוללת ארוחת הבוקר החלומית? פחמימות – לאנרגיה, ממרח – בשביל הטעם והקלוריות, ירקות ופירות – בשביל הוויטמינים והמינרלים ואגוזים לנשנוש. ארוחה כזו נשענת על טריות, צבעוניות, גוון ודלה בסוכר מוסף (סוכר שאינו מהטבע).\nאף שמומלץ לשתף את הילדים וללמדם תזונה והקשבה לעצמם, כדי ליצור הרגלי חיים המבוססת על תזונה בריאה, חשוב לזכור: אנחנו לא חברים של הילדים שלנו. ההחלטה על טובתם שמורה לנו ולא נקבעת על ידם. מחובתנו להבטיח את בריאותם הטובה, ואיכות התזונה הוא מרכיב חשוב בבריאותם הנתונה בידינו."}
{"article_id": "1,7340,L-2839868,00.html", "header_title": "פצעי בגרות: הפצע הנפשי שנשאר אתנו", "full_text": "הפצעונים המרגיזים האלה מוכרים כמעט לכל מתבגר. גם רבים מאלה שלא נכללים בעשרת האחוזים שמחלת האקנה - פצעי הבגרות - פוקדת אותם, מוטרדים לא פעם מעוד איזה חצ'קון מפואר שהחליט להתנחל בפרצופם בדיוק ברגע הכי לא מתאים.\n\"הרבה פעמים יש לחצ'קון אחד משמעות גדולה יותר מדברים אחרים שסובבים את המתבגרים\", אומר הפסיכולוג צביקה יערי, מנהל השירות הפסיכולוגי בחבל מודיעין. \"לפצעי הבגרות יש השלכות על הדימוי העצמי של המתבגר. מתבגרים עם פצעי בגרות סובלים הרבה פעמים מדימוי עצמי נמוך ומחוסר נוחות שמבטלים בעיניהם הרבה צדדים חיובים באישיותם ובחיצוניותם. בגיל הזה בנים מסתכלים על בנות ולהיפך, והעיסוק בשאלה איך אנחנו נראים נראה להם מאוד חשוב.\n\"לגבי חלקם, התחושה סביב הפצעים כל-כך קשה, עד כדי ביטול עצמי וחוסר רצון להתערות בין אנשים ובני-נוער\".\n- עד כמה הם משתדלים להתרחק?\n\"הדבר בא, בין השאר, לידי ביטוי ברצון עז של בני-הנוער להסתגר בבית ולהיראות כמה שפחות בחברה. יש גם כאלה שימנעו מהליכה למסיבות או לבילויים אחרים כדי לא לפגוש בני-נוער אחרים.\n\"יש מתבגרים שהפצעים יטרידו אותם, אבל לא ממש ישפיעו על התפקוד שלהם. בכל מקרה, העובדה שבטווח הגילאים המדובר יש למראה החיצוני משמעות מרכזית, נותנת לעניין הפצעים משקל גדול ביותר\".\n- יש הבדל בהתייחסות לפצעים בין בנים לבנות?\n\"ההתייחסות לפצעי הבגרות והתחושות הכורכות בכך לא מבדילים בין בנים לבנות. שני המינים חווים את אותן תחושות. אצל חלק הפצעים בולטים יותר ואצל אחרים פחות. אצל חלק זה נמשך תקופה ארוכה ואצל אחרים תקופה קצרה בהרבה. כשיוצאים לבילוי ביום שישי בערב, החצ'קון מקבל חשיבות רבה גם אם אני יודע שבעוד יומיים זה יעבור. מה שחשוב זה מה חושבים עלי ברגע נתון. הרי בוחנים אותי כמה אני יפה ומושך\".\nרופאי העור אליהם פונים בני-הנוער לטיפול, מודעים היטב גם לסבל הנפשי שנגרם למתבגרים, ופועלים, בדרך-כלל, ברגישות גדולה. \"רבים מבני-הנוער מספרים שאינם רוצים ללכת לבית-הספר בגלל הפצעים\", אומרת גם ד\"ר בסמת זמיר, מנהלת מחלקת עור במרכז הרפואי \"הרמון שירותי בריאות כללית\" בחיפה. \"כאשר רופא מחליט על טיפול מסוים בפצעי בגרות, הוא מתייחס לממצא הקליני וגם להשפעה הנפשית של המחלה על המטופל, לכן מטפלים לפעמים גם במקרים קלים יותר בצורה אגרסיבית בגלל ההתייחסות של המתבגרים לבעיה\".\n- מה הם מספרים לכם?\n\"בדרך-כלל הם באים ומספרים שהם לא רוצים ללכת לבית-הספר כיוון שהם מתביישים, ומבקשים טיפול שיראה תוצאות מיידיות. רובם מגיעים עם מצב-רוח לא טוב. זו התקופה החשובה ביותר בחייהם, הם בשיא הפריחה, והפצע תקוע להם בפרצוף. הם רוצים טיפול שייתן להם תשובה טובה ומהירה, ואנחנו מנסים לעזור להם מכל הבחינות, תוך שמירה על הכללים ונקיטת אמצעי זהירות\".\nלדברי זמיר, המחלה נפוצה יותר בקרב הגזע הלבן ופוגעת בבנים ובבנות בצורה שווה, אולם בנות מקדימות את הבנים בשנה. אצלן הפצעונים מתחילים לבצבץ בגיל 14 ואילו אצל הבנים בגיל 15. \"קשת הגילאים של אנשים שסובלים מאקנה מאוד רחבה - מגיל תשע עד ארבעים, אבל השיא מופיע בגיל ההתבגרות\", אומרת זמיר. מרבית האנשים מסיימים עם פצעי הבגרות עד גיל 25-22, ורק אחוז קטן ימשיך לסבול מהם גם בגיל יותר מאוחר.\n\"למחלה יש ביטויים קליניים שונים, החל מפצעי אקנה קלים מאוד הנקראים קומודונים - נקודות שחורות, המשך בפצעים בינוניים, כמו פצעים מוגלתיים, וכלה בציסטות ובדלקות. כל אחד מקבל זאת ברמות שונות\".\n- התרופות רק מועילות?\n\"לכל תרופה יש תופעות לוואי ולכן מטופל צריך לקבל מידע והנחיות על תופעות הלוואי האפשריות. צריך לזכור שהבעיה היא בעיקר אסתטית ולא בריאותית, והיום יש תרופות מאוד יעילות שיכולות להפוך את הקערה על פיה תוך מספר חודשים ולגרום להם כביכול להיוולד מחדש\".\n- מה השאלות הנפוצות שבני-הנוער שואלים אתכם?\n\"שואלים אותי, למשל, האם יש להקפיד על תזונה מיוחדת. למעשה לא נמצא קשר בין תזונה לפצעי בגרות, אבל צריך להקשיב לחולה. אם מטופל אומר ששוקולד או גבינה צהובה מפריעים לו, אז שלא יאכל. עוד שאלה נפוצה היא האם אפשר להתאפר? אפשר בהחלט להתאפר, אבל אז להשתמש בתכשירים ללא שומן.\n\"אגב, למזג-האוויר יש השפעה על הפצעים, ולכן חום ולחות כמו בתל-אביב רעים לאקנה ומחמירים אותה, ואילו החום של אילת טוב לה. קוסמטיקאית יכולה להשלים את הטיפול על-ידי ניקוז הקומודונים השחורים, אבל לא לטפל בפצעים עצמם, לא לפתוח ולא לחטט\".\n\"בנושא תרופות לאקנה יש הרבה חוסר ידיעה ואמונות תפלות\", אומר ד\"ר אברהם זלוטוגורסקי, רופא בכיר במרפאת עור בבית-החולים הדסה עין-כרם בירושלים ובתל-אביב.\nלדבריו, פצעי הבגרות (אקנה) נגרמים כתוצאה משילוב מרכיבים, שהעיקריים בהם הם עלייה בהפרשת שומן מבלוטת השומן, עלייה ברמת החיידקים שבתוך בלוטת השומן וחסימת הפתח בבלוטת השומן. שילוב שלושת המרכיבים האלה גורם להתפתחות דלקת ולפצעים.\nזלוטוגורסקי: \"הטיפול שמציעים כיום רופאי העור תלוי בחומרת המצב. למקרים קלים יש טיפולים מקומיים כמו משחות, קרמים, מחמצני שומנים, תכשירים לקילוף העור ועוד. במקרים קשים יותר של חוסר תגובה לטיפול המקומי, יש אנטיביוטיקות שונות, תכשירים הורמונליים ונגזרות של ויטמין A, הניתנים ככדורים. אפשר גם לשלב מספר תרופות יחד. לכל תרופה עלולות להופיע תופעות לוואי ועל הרופאים להדריך את המטופלים לפני מתן הטיפול, לשמור איתם על קשר ולקיים מעקב\".\nעם זאת, אומר ד\"ר זלוטוגורסקי, כי ברוב מוחלט מהמקרים אין תופעות לוואי כלל. \"אם מופיעות תופעות כאלה, מדובר בדרך-כלל בתופעות קלות, כמו"}
{"article_id": "0,7340,L-4689227,00.html", "header_title": "מחקר: התינוק לא ישן? תדאגו לרעשים", "full_text": ", בו התינוק עייף אך לא מצליח להירדם. ההורים סוגרים את הטלוויזיה, מדברים בלחש, מנדנדים את התינוק, הולכים איתו בבית הלוך ושוב ומקווים שיגיע כבר הרגע שהוא יירדם.\nלפעמים, גם אחרי שהתינוק נרדם סוף סוף רעש קטן \"מקפיץ\" אותו והוא שוב מתעורר. ההורים בטוחים שהילד רגיש לגירויים סביבתיים כגון רעש או אור ולכן שנתו נפגעת בקלות, וממשיכים לשמור על אווירה רגועה ושקטה בבית.\nראיון: אטילה שומפלבי\nמחקר חדש, שהתפרסם לאחרונה בכתב העת Monographs of the Society for Research in Child Development, מוכיח שההתנהלות של הדממת הבית כשהתינוק נרדם היא שגויה. המחקר נערך בקרב 95 תינוקות (52 בנים ו-43 בנות) במעבדת השינה לתינוקות וילדים בניהולו של פרופ' אבי שדה באוניברסיטת תל אביב, כחלק מעבודת הדוקטורט של ד\"ר גלי דה מרקס.\nבמחקר נבדקו תינוקות במהלך השנה הראשונה לחייהם. שנתם של התינוקות נבדקה בגילאי 3, 6, ו-12 חודשים באמצעות מוניטור שינה (דמוי שעון יד) בתנאי השינה הטבעיים שלהם. בנוסף נבדקה התגובתיות של התינוקות לגירויים שונים של רעש, אור ומגע הן במצב ערות והן בשנתם.\nבהתאם לתחושות ההורים והשערות המחקר, נמצא שאכן תינוקות שרגישים יותר לגירויים פיזיים בערות ובשינה מועדים יותר ליקיצות ליליות ולשינה מקוטעת. אולם במפתיע הסתבר שגם תינוקות שהתגובתיות שלהם לגירויים נמוכה במיוחד מועדים יותר לשיבושי שינה. כלומר, התינוקות שישנו טוב ורצוף במהלך הלילה היו אלה שרגישותם לגירויים פיזיים הייתה בטווח הממוצע.\nתוצאות אלה מתחברות לידע הקליני שמצביע על כך שאכן תינוקות רבים סובלים מרגישות יתר לגירויים פיזיים שעלולים לעורר אותם בשנתם. לעתים התגובה ה\"טבעית\" של ההורים היא לדאוג לדממה מוחלטת בבית כשהתינוק נרדם או ישן. תגובה זו עלולה להחמיר את הבעיה שכן במצב זה המוח של התינוק לא לומד לסנן רעשים ולהתעלם מהם, ואז כל רעש חריג במהלך ההרדמה או השינה עלול לגרום ליקיצה.\nהממצאים מתקשרים גם לעובדה שתינוקות מסוימים סובלים כנראה מתת רגישות וזקוקים לגרייה פיזית עזה כדי להירדם או לישון טוב יותר וזה בא לידי ביטוי בצורך בתנודות ריתמיות עזות, החזקה פיזית חזקה או עיטוף (swaddling).\nאז מה עדיף לעשות הערב כשמנסים להרדים את התינוק? \"כדאי להרגיל ילדים מיום היוולדם לרעשי רקע סבירים כמו טלוויזיה, פתיחת ארונות ודיבורים\", אומר ל-ynet פרופ' אבי שדה. \"זו מחשבה כביכול הגיונית לחשוב שצריך שקט אבל אין לכך שום הצדקה.\n\"ילדים מתרגלים לדרך שבה מרגילים אותם. עובדה לכך ניתן לראות באירועים רועשים בהם ילדים נרדמים, לכן כדאי ואפילו רצוי להמשיך לעשות את הדברים הרגילים ואין צורך לדממת אלחוט בבית\"."}
{"article_id": "0,7340,L-4437878,00.html", "header_title": "כך תגרמו לילדכם ללכת לישון - ללא בעיות", "full_text": "שתי שאלות קצרות אלה מייצגות את שתי בעיות השינה העיקריות של ילדים קטנים, המתארכות עד אין קץ עבור הוריהם: הקושי של הילד להירדם והתעוררויות מרובות של הילד במשך הלילה.\nברצוני להציע לכם שתי עצות עיקריות כיצד לעזור לילדכם להירדם כהלכה ולישון בצורה רגועה במשך הלילה: הקפידו על תהליך השכבה לישון קבוע, רגוע ותומך ולמדו את ילדכם הקטן להירדם בצורה עצמאית. איך עושים זאת? בכך נעסוק היום.\nאם התהליך בדרך לשינה של הילד הקטן ייעשה על ידכם בצורה נכונה, רוב הסיכויים שההירדמות של ילדכם תהיה נוחה וללא קשיים מיוחדים. לשם כך עליהם להקפיד על שלושה עקרונות: קביעות, רוגע ותמיכה.\nלמעט חודשי החיים הראשונים, ילדים צריכים ללכת לישון בזמן, כלומר בשעה קבועה מדי יום,\nכדי ליצור תחושה של יציבות וביטחון בחייהם. באמצעות טקס שינה קבוע (ראו בסעיף הבא, רוגע) הילד מתרגל לרצף אירועים קבוע והולם, שבסופו הוא רגיל ללכת לישון ולהירדם. חשוב להדגיש, רעיון זה נכון בכל הגילאים - ולא רק בתינוקות רכים.\nכשההורים נינוחים ומשכיבים את הילד לישון ברוגע, הילד רגוע יותר והירדמותו קלה. מה שמאוד יכול לעזור להרגיע את הילד וגם את ההורה הוא טקס לפני השינה, רגוע וקבוע, שמכוון את הילד לשינה. הטקס ישתנה מפעם לפעם בהתאם להתפתחותו של הילד וגילו.\nלמשל, בינקות חשוב שטקס ההליכה לישון יתבצע לאחר שרוחצים את התינוק באמבטיה, עניין מרגיע בפני עצמו, ולאחר שהוא אכל. אפשר לקחת את התינוק ל\"סיבוב לילה טוב\" לאנשי הבית הערים, למשחקים ולצעצועים. לאחר מכן משכיבים את התינוק במיטתו כשהוא ער, מעמעמים את האורות, מנשקים אותו או מחבקים אותו, אומרים לו לילה טוב ויוצאים מהחדר.\nכשהילד גדול יותר, נאמר מגיל שנה ואילך, מתאים לכלול בטקס ההליכה לישון הקראה קבועה של סיפור לילד, או לספר לילד סיפור שההורה ממציא מדמיונו. בגיל הגן, כדאי לשלב מרכיב של שיחה חופשית לפני השינה, בין אם לאחר קריאת סיפור, לפניו או במקומו.\nחשוב שההורים ינסכו בילד הרגשת ביטחון שהוא אינו נעזב לנפשו. כדאי לעשות זאת כמובן על ידי נוכחות פיזית תומכת של ההורה, שנמצא עם הילד בתהליך ההליכה לישון ולא ממהר \"להיפטר\" ממנו. בדרך כלל תינוקות זקוקים רק לתחושת הנוכחות של הוריהם לידם ולא לעשייה אקטיבית מצדם. להיפך, פעולות יזומות של ההורים ברגעים שקטים וקסומים אלה של התינוק רק מפריעים לו. גם אם התינוק אינו שקט, מסתובב, בוכה מעט - על ההורים לסמוך עליו ולא להפריע.\nלפעוטות אפשר לתת להרגיש ביטחון בנוכחות ההורה גם בצורה דמיונית, על ידי עידוד הילד להשתמש ב'חפץ מעבר' - חפץ רך (כמו דובי, מוצץ, חיתול, כרית, שמיכה) שמסמל בעיני הפעוט את הנוכחות המרגיעה של אמו, ועליו הוא משליך את רגשותיו כלפיה.\nילדים צריכים ללמוד להירדם בצורה עצמאית, בדיוק כשם שהם צריכים ללמוד ללכת או לאכול בעצמם. מחקרים רבים מראים שככל שהילד צריך עזרה רבה יותר מהוריו כדי להירדם בתחילת הלילה (בצורת הנקה, בקבוק, נדנוד, עגלה, איבר מסויים של ההורה), גדל מספר הפעמים שהוא מתעורר במהלך הלילה. ובכל התעוררות כזו הוא דורש את אותה עזרה כדי לשוב ולהירדם.\nכבר בינקות חשוב להרגיל את התינוק להירדם במיטה (ולצורך העניין לא חשוב אם זו מיטתו האישית או מיטת הוריו, מיטה בחדרו או מיטה בחדר ההורים) ולא מחוצה לה, כדי לפתח אצלו התניה למיטה כמקום השינה שלו ולא הידיים של ההורה, העגלה, המכונית וכיוצא באלה. זו גם הסיבה לכך שרצוי לסיים את ההנקה לפני שהתינוק נרדם, ולשים אותו ער במיטה. גם אם מרגיעים את התינוק על הידיים לפני שהוא נרדם, כדאי להניחו בעדינות במיטה בטרם נרדם לחלוטין, להישאר לידו עד שהוא נרדם ואז לצאת בשקט מהחדר.\nהחל מגיל שנה וחצי-שנתיים לערך, כשהתינוק גדל ועובר למיטת מעבר/נוער ממנה הוא יכול לרדת בכוחות עצמו, יש צורך בהצבת גבולות ברורה יותר, שתבהיר לילד הקטן שההירדמות מתבצעת במיטה, ברוב המקרים במיטתו, ולא במקומות אחרים בבית. בעניין זה על ההורים להיות החלטיים: \"כל אחד נרדם במיטה שלו, ואתה נרדם במיטתך\".\nחפץ המעבר, שהזכרתי קודם, יכול לסייע לילד להירגע לבד לפני השינה. ישנם הורים החוששים שהתינוק (ולאחר מכן הפעוט) יפתח תלות בחפץ המעבר, ולכן הם נמנעים מלהציע אותו. אולם חפץ המעבר מסייע להירדמות עצמאית. הילד יוכל להשתמש בו בכל מקום ובכל שעה כדי ללכת לישון. אמנם ישנם ילדים שבהמשך לוקחים את חפץ המעבר למקומות שאינם מתאימים לכך (כמו שירותים, חנויות, מגרש משחקים), אבל אפשר להציב לכך גבולות וללמדם להרגיע את עצמם בצורות אחרות.\nואם בכל זאת הילד הקטן מתקשה להירדם בצורה עצמאית, מתעקש שההורים יהיו איתו, בוכה מרה במיטה, ואף יוצא ממנה כשהוא כבר מסוגל לכך?\nכאשר זה קורה יש שלוש שיטות עיקריות, לפי גיל הילד והתפתחותו, שעליה אני ממליץ ועומדות לעזרת ההורה במקרה כזה:\nזו שיטה שמתאימה לתינוקות, והיא מבוססת על ההבנה שתינוקות זקוקים מאוד לחום ולאהבת ההורה. בשיטה זו ההורה מוציא את התינוק הבוכה מהמיטה, לאחר שלא הצליח להרגיעו על ידי מגע ודיבור, מחבקו באהבה, מרגיע אותו על ידיו (בנענוע, בליטוף, בדיבור רך), ומחזירו במהירות האפשרית למיטתו. במשך התהליך כולו יש לשמור על אווירת השינה וההשכבה לישון, על השקט, על עמעום האורות, על קול שקט ומונוטוני, על תנועות איטיות ורגועות.\nזו שיטה שמתאימה לפעוטות המסוגלים לעמוד במיטתם ואף לרדת ממנה. בשיטה זו פועלים בהדרגתיות וברכות. ההדרגתיות חשובה כדי שהילד לא יחווה את ההורה כמי שנעלם לו ומשאיר אותו חסר ישע.\nבתחילה ההורה מניח את הילד הבוכה במיטתו או דורש ממנו להישאר בה, ועומד או יושב לצדו, בטווח הראייה שלו. לא מרימים את הילד על הידיים, אלא מלטפים את שערו בעדינות, מדברים אליו חרישית ומניחים לו להירגע. אם הילד נעמד במיטה ובוכה ממשיכים ללטף אותו, מנגבים את דמעותיו, מבקשים ממנו \"לשים את הראש במיטה\" - אך לא מוציאים אותו ממנה!\nממשיכים להישאר כך לידו עד שהוא נרדם. כעבור כמה ימים מתחילים להתרחק מהמיטה, אולם עדיין נשארים בטווח הראייה של הילד, כדי שירגיש בטוח. בהמשך מתרחקים יותר מהמיטה, עד שמשכיבים את הילד לישון ויוצאים מהחדר.\nשיטה זאת יעילה יותר עם ילדים בגיל הגן, כאלו שהם עקשניים במיוחד או שסובלים מחרדות ופחדים. בשיטה זו ההורה מכין מראש אפשרות שינה לצד הפעוט, ולאחר שהוא משכיב את הילד במיטתו הוא נשכב על מזרן או מתיישב על כורסה לצד הילד, עד להירדמותו (של הילד או של ההורה..).\nגם כאן הרעיון אינו לשעשע את הילד, אלא להרדים אותו, ולכן חשוב מאוד שלא לדבר איתו. ההורה שוכב בשקט, בעיניים עצומות, כאילו הוא ישן, מדגים לילדו שינה ומלמד אותו להירדם ולישון במיטתו. בתוך זמן לא רב הילד ילמד להירדם בעצמו וההורים יוכלו לישון בנחת במיטתם.\nשיטת \"5 הדקות\" זו שיטה שנויה במחלוקת, שבה כאשר הילד אינו מצליח להירדם ובוכה מרה, על ההורה להניח לו לבכות במשך חמש דקות. אחרי חמש דקות יש להיכנס לחדר ולהרגיע אותו במיטתו, אך מבלי להוציאו ממנה. לאחר שהילד נרגע יוצאים שוב מהחדר לחמש דקות וכך שוב ושוב במשך ימים אחדים, עד שהבכי נפסק והילד נרדם.\nאני לא מצדד בשיטה זו שכן ניסיוני המקצועי מלמד שנזקיה האפשריים כשמפעילים אותה בצורה נוקשה, במיוחד מבחינת תחושת הנטישה של הילד ורגשות האשמה של ההורים, עולים על יתרונותיה המוכחים. לתפיסתי, שלוש השיטות שתיארתי עדיפות על שיטת 'חמש הדקות'.\n1. תינוקת בת חודשיים מתקשה להירדם בלילה. תהליך ההשכבה שלה לישון מתחיל בארוחת ערב, אמבטיה, משחק ממושך עם שני ההורים במיטת ההורים תוך כדי ניגוב והתלבשות, ולבסוף הליכה לישון כשהתינוקת מאוד עייפה. מה לא בסדר בתהליך? מה כדאי לשנות כדי להקל על הירדמות התינוקת?\n2. הילד בן השמונה חודשים התרגל להירדם אחרי שההורה מרדים אותו על הידיים ושר לו שיר ערש. האם ראוי להמשיך בכך עד שהילד יגדל ויתרגל להירדם אחרת, או שכדאי להפסיק בכך כדי לא לתת להרגל להתקבע?\n3. הילד בן שנה ושבעה חודשים, נרדם בנדנוד: או על הידיים או בעגלה. ההורים מבינים שכדאי לשנות את שיטת ההרדמה אך הם לא מצליחים בכך. לאחרונה התינוק החל לטפס ולצאת ממיטת התינוק שלו. ההורים שוקלים להעבירו למיטת מעבר. האם המעבר יכול לסייע לתהליך הירדמות עצמאי של הילד או שהוא עלול להקשות עליו?\n4. ילד בן שלוש וחצי מסוגל להירדם בכוחות עצמו, אבל קורא להוריו זמן רב בתירוצים שונים של מים, גרביים, לכסות אותו וכו'. כמו כן, הוא קם מהמיטה ומגיע להורים בסלון. מתברר גם שהאם נוהגת לשכב לידו עד שהוא נרדם, לאחר טקס ההשכבה לישון. מה לעשות?\nוהנה התייחסות\n:\nלצערי הרב, כן. יש תינוקות רבים שבגלל סיבות שונות ישנים יותר ביום מאשר בלילה. בדרך כלל, לקראת גיל שנה ולפעמים יותר, השינה הולכת ומתרכזת בשעות הלילה.\nבחודשים הראשונים של החיים שנתו של התינוק מתרחשת לאורך כל שעות היממה, כאשר רק לקראת גיל חצי שנה, כאמור, ריכוז השינה בלילה מתחיל \"להסתדר\" מבחינה ביולוגית. לכן, אין טעם לנסות לכוון את התינוק לישון יותר בלילה כשהוא פחות ממספר חודשים.\nלא, שכן אז התינוק עלול להיות עצבני ולהתקשות להירדם גם אם יהיה עייף, וכן איננו מאפשרים למנגנון הביולוגי הטבעי לעשות את עבודתו. עדיף להשכיב את הילד הקטן לישון מיד כשמופיעים סימני העייפות: שפשוף עיניים, משיכת אוזניים, בכי.\nלא, שכן ילדים בגילאים אלה עדיין זקוקים לשינה של חצי שעה עד שעה וחצי במהלך היום. כדאי לכוון את שנת היום לצהריים, כדי לאפשר להורים לנוח, אם הילד בבית, וכדי לאפשר הליכה לישון מוקדמת יותר בלילה.\nלילה טוב ושינה טובה ורגועה לכם ולילדיכם,"}
{"article_id": "0,7340,L-4154401,00.html", "header_title": "אפשר לקבל קצת פרטיות בבית הזה?", "full_text": "\"אני אין לי פרטיות בבית שלי. אני הולכת לחדר לנוח - הילד אחריי. גם אם אני סוגרת את הדלת, זה ממש לא משנה לו. הוא נכנס ומתחיל לדבר איתי כאילו הוא לא שם לב שאני עייפה ורוצה קצת שקט. אפילו כשאני במקלחת הבת שלי נכנסת, לוקחת דברים ויוצאת או נשארת ומתחילה להסתרק ולעשות פרצופים מול המראה. אני רוצה להתקלח לבד! שלא לדבר על זה שהיא רואה בארון שלי רכוש פרטי שלה, לוקחת ממני בגדים, גרביים, צעיפים. וזה לא שלא אמרתי לה כבר מליון פעם שזה שלי ושהיא צריכה לבקש. איפה טעיתי? מה אני צריכה עוד לעשות על מנת שתהיה לי פרטיות בבית שלי, בחדר שלי, בחפצים שלי? איך הגענו למצב הזה?\".\nכולנו יודעים שפרטיות זה חשוב. נכון? נכון. פרטיות הוא מושג שכל משפחה מגדירה לעצמה. ישנן משפחות שאצלן נועלים את חדר האמבטיה כשמתקלחים, באחרות מקובל להסתובב בעירום. יש הורים הישנים עם ילדיהם באותה מיטה, עד שאלו האחרונים כבר לא רוצים יותר ומחפשים פינה משלהם. אחרים לא יוותרו בעד שום הון שבעולם על פרטיות חדר השינה שלהם בכלל והמיטה בפרט. כל עוד זה מקובל על שני ההורים ומיישר קו עם הערכים בהם הם דוגלים - אין שום בעיה, הכל בסדר.\nמתי הקושי מתחיל? כשאין קו ברור בין הפרטי לציבורי ובכל פעם הוא נקבע מחדש על פי המצב הנתון באותו רגע, האנרגיות של ההורים לעמוד על מה שחשוב להם ומידת הדחיפות לעבור הלאה, לעיסוק הבא בסדר היום. כאשר אנו מבחינים שמה שקורה אצלנו בבית סביב נושא הפרטיות לא נעים ולא נוח לנו, מייצר תחושה של מחנק, שאין לאן לברוח, שאין לנו את עצמנו ואין לנו מקום בבית שהוא שלנו - משהו כאן צריך להשתנות. כן, למצוא בתוך הביחד את הלבד זו משימת חיים ראויה.\nאז איפה הקושי? מה הבעיה? כשאני מדברת עם הורים המגיעים אלי לייעוץ על פרטיות, התמונה שקופצת להם מיד לראש היא של הילד הקטן שלהם שנכנס אחריהם, ללא שום היסוס, לשירותים. אני מניחה שכל אחד מכם חווה את השלב הזה. למה זה קורה? פשוט מאוד - ילדים צעירים לא צריכים ואף לא מבינים את הצורך בפרטיות. מבחינתם אמא במטבח, בסלון או בשירותים זה אותו הדבר. גם אם נגיד להם - זה לגמרי לא נגיש עבורם.\nהם יוכלו לקבל זאת כעובדה אם נתעקש ונהיה עקביים. ופה אנחנו כבר נכנסים לנושא של גבולות: עד כמה אנו מודעים למה חשוב לנו ומה לא, מה מהותי ומה סתם עקשנות מיותרת וכמובן, איך אוכפים את החוקים הללו מבלי להיכנס למלחמות עולם. בשלב הראשוני הזה הם עסוקים בעיקר בעצמם, בצרכים שלהם ובסיפוקם. לא כל כך מעניין אותם, והם אפילו לא באמת מבחינים, באחרים הנמצאים לידם ובמה שהם רוצים. זוהי יכולת נרכשת, לצאת מהמצב המאוד אגוצנטרי הזה ולהבין שהם לא לבד. לדעת לחוש את הזולת ולהיות אמפטי לצרכים ולרצונות של אחרים מלבדם.\nגם כשהם גדלים, עדיין קשה להם להתחשב. הם עדיין רוצים הכל עכשיו ולא כל כך בא להם לקחת בחשבון את מה שחשוב לנו. אך כאן קורה פתאום משהו חדש, מאוד משמעותי, שכדאי להיות ערים אליו ולשים אליו לב. סביב גיל ארבע-חמש ילדים מתחילים לגלות בעצמם רצון וצורך בפרטיות. בגילאים האלו נוכל לשמוע ילד האומר להוריו: \"אני רוצה להיות לבד!\", וברגע הבא הוא יילך לחדר שלו לשחק. יש כאלה שאפילו יבקשו לסגור את דלת בית השימוש כשהם עושים את צרכיהם.\nזה לא קורה לכולם ולא תמיד, אבל אם תתבוננו היטב תוכלו לראות ניצנים של הצורך הזה מתעורר אצל ילדיכם. הצורך בפרטיות מחובר מאוד לשלב התפתחותי. זהו שלב בו ילדים מבינים שהם כבר גדולים ומתחילה להתעורר בהם כמיהה לעולם פרטי משל עצמם וברצון ליצור \"מרחק\" בינם לבין ההורים שיאפשר זאת.\n.\nוכאן באה השאלה הגדולה: עם יד על הלב, עד כמה אנחנו, ההורים, באמת מאפשרים לילדים שלנו את הפרטיות הזו? מה זה עושה לנו כשהילד שלנו מבקש ללכת לבד לחבר בפעם הראשונה? איך אנחנו מגיבים כשהוא מבקש ללבוש משהו שלא נראה לנו? האם אנחנו מאפשרים זאת או אולי לא? אני מכירה לא מעט הורים שרואים בבקשות האלה משהו מאיים: \"הנה הוא כבר לא צריך אותי. מה זה אומר?\". לעיתים הם ואפילו נעלבים בסתר ליבם. פעמים אחרות הם חושבים \"היום הוא רוצה ללבוש את הבגד הנוראי הזה, מי יודע מה הוא ירצה מחר?\". האם אנחנו לוקחים בחשבון שגם טעם בלבוש הוא עניין פרטי?\nאז בואו נראה מה כדאי וחשוב לעשות על מנת לייצר ולשמור על הפרטיות במשפחה שלנו:\nכמו גם בכל דבר אחר גם בנושא הפרטיות אנחנו משמשים מודל לילדים שלנו. אם אנחנו רוצים שהם יכבדו את הפרטיות שלנו - אנחנו מחוייבים לכבד את הפרטיות שלהם. זה מתחיל מגיל צעיר, כשאנחנו נענים לבקשות שלהם להיות לבד בחדר עם חברים או מתאפקים מלספר עליהם דברים שהם לא רוצים שידעו, וממשיך הלאה כשאנחנו מאפשרים להם לחיות בגיל ההתבגרות בחדר מבולגן ולא מסדרים להם אותו בניגוד לרצונם (כן, גם על זה אני שומעת).\nבחדר, במגירות, בכיסים, בפייסבוק??? גם אם נדמה לכם שהם לא יודעים - אני יכולה להבטיח לכם שהם כן. אני לא מדברת על מקרים בהם נדלקת לנו נורה אדומה ואנחנו חוששים שהילד שלנו בצרות, אלא על חדירה לפרטיות כחלק משגרה, כדי \"שנהיה רגועים\". כשאנחנו נוהגים כך אנחנו מפרים כלל בסיסי של שמירה על הפרטיות. אם אתם רוצים להיות רגועים בקשר לילדים שלכם - תעבדו על הקשר איתם. ואז, אם משהו ישתבש אתם תהיו להם הכתובת הישירה.\nכן, כולנו רוצים שליטה. בוודאי על הילדים שלנו, משוש חיינו. אבל... אין לנו שליטה מוחלטת על אף אחד. בקושי על עצמנו, ובוודאי לא על הילדים שלנו, שהם יצורים נפרדים מאיתנו, עם חיים משל עצמם. כדאי להתרגל למחשבה הזו, להבנה, מגיל צעיר ולשחרר כל פעם עוד קצת \"חבל\". זהו חלק מאוד חשוב בתפקיד ההורי, לדעת לסמוך על כך שהם יכולים גם בלעדינו ולאפשר להם לפרוש כנפיים.\nאז נכון שיש לכם טעם נהדר בלבוש, בעיצוב, בבחירת הסרטים שאתם אוהבים, באיך שהבית שלכם נראה. אבל מה לעשות שלילד שלכם יש טעם אחר? בין אם זה זמני (ואולי אפילו דווקאי?) ובין אם זה טעמו - חשוב לאפשר לו להרגיש נוח עם הבחירות שלו. החדר של הילד שלכם הוא הממלכה שלו וכך גם ארון הבגדים שלו.\nהאמנם? הורים רבים אומרים את המשפט הזה בגאווה רבה ואני תוהה למה הם מתכוונים. האם באמת הכל גלוי וידוע לכל? סודות הם גם חלק מפרטיות. לכל אדם יש וחשוב שיהיה עולם פרטי, אישי, אינטימי בינו לבינו. גם לילדים שלנו. אנחנו לא אמורים לחלוק את כל המחשבות וההגיגים שלנו עם עוד מישהו. גם להם יש עולם משלהם וטוב שכך. לפעמים הם ישתפו אותנו, ולפעמים לא. לא הכל אנחנו צריכים ואמורים לדעת. הקיום שלהם עצמאי ופרטי. כשירצו - יספרו.\nבתוך מסגרת משפחתית רמת החיכוך היום יומית גבוהה ביותר. מידי פעם צריך וכדאי ליצור הפרדה, סוג של פסק זמן, אתנחתא.\nלעיתים על מנת לייצר את הפאוזה הזו צריך לעשות משהו מוחשי כמו לסגור את הדלת. הגבול ברור, החיץ נראה לעין ואי אפשר לטעות בו. זה בסדר, זה נכון, ואין ממה לחשוש. גם לכם מותר. לילדים שלכם תסבירו שכשהדלת סגורה אתם מצפים מהם לדפוק לפני שהם נכנסים, וכמובן שכך תעשו גם אתם.\nאם זה אכן ערך עבורכם שמרו עליו ודברו אותו. מותר ורצוי לומר לילד, גם מאוד צעיר, \"אני צריך עכשיו פרטיות. אני הולך לחדר שלי ורוצה להיות לבד\". ככל שזה יקרה יותר, כך גם הילדים שלכם יזהו את הצורך שלהם בפרטיות ויבקשו אותו, ובמקביל - יאפשרו לכם את שלכם.\nילד שיודע לכבד פרטיות של הסובבים אותו, יידע להסתדר טוב יותר בחברה. ערך כמו פרטיות זה אומר רגישות לצרכי הזולת, לצנעת הפרט, לרכוש פרטי שלא שייך לו וכדומה. במקביל זה אומר שהוא גם ידע איפה עובר הגבול וירגיש נוח לדרוש מהאחרים לשמור על פרטיות חפציו וגופו שלו, ולא ייפול קורבן להתנהגויות חודרניות של סביבתו.\n,"}
{"article_id": "1,7340,L-4253981,00.html", "header_title": "תוכנית ההתנתקות: לשחרר את הילד לטעות לבד", "full_text": "האב שישב מולי נראה מאוד מוטרד. הוא ניסה להסביר לי (ולעצמו) מה כל כך מטריד אותו בתעודה של בנו, וניכר היה כי זה לא לגמרי נהיר לו. זה לא שהיא הייתה כל כך גרועה. ממש לא. מצד שני גם לא משהו להתגאות בו במיוחד. תעודה ממוצעת של תלמיד כיתה ה' שלא מתאמץ מי-יודע-מה ועדיין מצליח להחזיק את הראש יפה מעל המים.\n\"אז מה כל כך הקפיץ אותי כשראיתי את התעודה הזאת?\", הוא חזר על שאלתי, \"כן, אני יודע שהוא ילד נבון, מקסים ומצחיק. אני מודע ליכולות ולכישרונות שלו, ואת יודעת מה? הנה מה שקשה לי! הוא כל כך יכול להצליח ואיכשהו נראה לי שהוא עושה רק את המינימום ההכרחי. לא מוכן להתאמץ בשום דבר! כשהוא למד לשחות המורה שם עליו עין, רצה לקדם אותו, להכניס אותו לנבחרת, והוא סירב. לא בא לו להשקיע בזה שלושה ימים בשבוע כפי שנדרש. 'מספיק לי פעמיים' הוא אמר לנו. גם בחוג הג'ודו ובכדורסל הוא נשאר כמה חודשים, ושוב - מיצה ופרש\".\n\"אני דואג\", אומר לי האבא, ואני מבחינה בלחלוחית בעיניו. \"איכשהו זה נראה לי בעייתי. לא טוב. מדאיג אותי\".\n\"מה מדאיג אותך?\", אני מקשה. \"מה הדבר הכי גרוע שיכול לקרות פה?\".\nהוא לוקח נשימה עמוקה ואומר בשקט: \"שיישאר בינוני. שלא באמת יצליח בחיים. שיגידו עליו שהיה לו פוטנציאל והוא לא מימש אותו\".\n\"כמו שאומרים עליך?\".\n\"כן. בדיוק. כמו שאומרים עלי. איך ידעת?\".\n\"רק על עצמי לספר ידעתי\". מכירים? אדם קרוב אצל עצמו וקרוב מאוד אצל ילדיו. באופן בלתי נמנע אנו מתבוננים בילדינו ומפרשים אותם ואת מה שקורה להם מתוך עצמנו. ואיך לא? זה הכי טבעי, הכי מובן, הכי מתבקש. ויחד עם זאת, כשאנו לא מודעים לתהליך הזה, זה יכול להסב הרבה קושי וסבל מיותרים, להם ולנו.\nאבל בואו לא נקדים את המאוחר ונתחיל מהתחלה. בחודשים הראשונים לחייו מתקיימת סימביוזה מדהימה בין התינוק לאימו. רוב הזמן הוא פשוט מחובר אליה פיזית, יונק משדיה או מוזן מבקבוק מדי כמה שעות, חבוק בזרועותיה או מוצמד לגופה במנשא, מוגן ובטוח. האם, מצידה, מתאימה עצמה לסדר היום שלו, קשובה אליו, עושה ככל יכולתה על מנת להבין מהם צרכיו ולספק אותם.\nואז זה קורה. פתאום היא שמה לב שכשהיא רעבה - היא מאכילה את תינוקה. כשקר לה - היא עוטפת אותו בסוודר נוסף. כן, זוהי סמביוזה שלא עושה הבחנה איפה נגמר התינוק ומתחילה האמא. כאילו הם הפכו לגוף אחד בעל רצונות משותפים. וכך, מבלי לשים לב האם משליכה את צרכיה על התינוק ומייחסת אותם אליו.\nהחיבור הזה חשוב מאוד מבחינה הישרדותית. רק כך יכול התינוק להיות סמוך ובטוח שמישהו כאן לוקח אחריות מלאה על קיומו ומבטיח אותה, והוא יכול להמשיך ולגדול בשקט. אבל זה לא מסתיים בכך. גם בהמשך, לאורך כל הדרך, אנו נמצאים שם לצידם, ומבלי להתבלבל (באופן בלתי מודע, כמובן), ממשיכים \"להשליך\" את עצמנו, תחושותינו ועולמנו עליהם.\nומה הפלא? אך טבעי הוא. לכל אחד מאיתנו יש \"מחסן של חומרים\" אותם אספנו וצברנו במהלך השנים ואותם אנו מביאים (איך לא) להורות שלנו: התנסויות, פנטזיות, רצונות, אכזבות, תובנות... סיפור חיים שלם. וזה לא שאנחנו עסוקים בסיפור שלנו כל הזמן, בכל זאת יש לנו עוד כמה מטלות ותפקידים, אבל הם שם, מונחים בזיכרון התאי שלנו, ומדי פעם, בעקבות חוויות ותהליכים שעוברים הילדים שלנו, הם מתעוררים ו\"משמיעים את קולם\".\nדוגמאות? בבקשה. קחו למשל ילד שיש לו רק חבר אחד. תמיד היה כזה, עוד בגן, והנה הוא כבר מסיים חטיבה ועדיין מלאי החברים שלו כולל מקסימום חבר אחד או שניים. לילד הזה יש אמא שנורא מרחמת עליו. היא חווה אותו כבודד, נטוש ומסכן, וזאת למרות שהיא רואה שהוא לא כזה. נהפוך הוא - הוא יודע להעסיק את עצמו, יש לו הרבה תחומי עניין ותחביבים, דמיון מפותח ועולם פנימי עשיר, אותו הוא חולק עם אותם שני חברים קרובים.\nועדיין תפיסת העולם שלה גורסת שאושר משמעו להיות מוקף בהרבה חברים, לעשות דברים יחד, להיות חלק מקבוצה גדולה שאין בה רגע דל. כך היא חיה מאז שהיא זוכרת את עצמה ועכשיו, באופן טבעי, מבלי להיות מודעת לזה בכלל, היא משליכה את הסיפור שלה על בנה, ודואגת. בשכל היא מבינה שהם שונים, אבל הרגש משתלט.\nעוד תחום בו אנחנו מרבים לעשות השלכה על ילדינו הוא אוכל ודימוי גוף. לדוגמה: ילדה שאוהבת מאוד לאכול ואמה מאוד מוטרדת מכך: \"מה יהיה? היא חייבת להפסיק את האכילה הזאת! אין מצב שהיא תגדל להיות נערה ואישה שמנה! אני לא אתן לה לדון את עצמה לחיים של סבל מתמשך!\". כן, כן. האמא הזו יודעת דבר או שניים על משקל עודף, זה פשוט סיפור חייה וכשהיא רואה את ילדתה אוכלת בהתלהבות היא כבר \"מגלגלת את הסרט קדימה\" ומשליכה עליה את כל החוויות שהיא חוותה, כשברור לה שבתה עומדת לעבור את אותו המסלול בדיוק. האם אכן? ממש לא בהכרח, אבל ההשלכה כבר נעשתה, ועתה היא מפלסת את דרכה אל הבת, שכמובן קולטת את המסר ומושפעת ממנו.\nמאותו המקום בדיוק נראה הורים המבקשים להגשים חלומות ופנטזיות שלהם דרך דור ההמשך. אימהות הדוחפות את בנותיהן להיות שחקניות, זמרות, דוגמניות, אבות שיעשו הכל על מנת שהבן יהפוך לכוכב על בכדורגל. כן, הם לא עשו זאת. אבל הילדים שלהם? חייבים!\nאנחנו נראה אותם פעילים מאוד מאחורי הקלעים, מסיעים, מעודדים, דוחפים קדימה, לא מוותרים ולא נכנעים, גם כשהילד כבר לא לגמרי בעניין. הם לא מוותרים! ושלא תחשבו שזה מגיע ממקום לא טוב. ממש לא. אותם הורים משוכנעים שהם עושים את הדבר הנכון, שלהיות בקדמת הבמה זה הדבר הכי טוב שאדם יכול לבקש לעצמו והם בעצם מעניקים לילד שלהם מתנה שיום יבוא והוא יודה להם עליה'. מכירים סיפורים כאלה?\nאז כן. כל זה טבעי ומתבקש, בא לא פעם מאהבה ודאגה, אך יחד עם זאת כדאי להיות מודעים ולהימנע מלהעמיס את סיפור חיינו יתר על המידה על הילדים שלנו. איך עושים את זה? אז ככה:\nזו השאלה הראשונה המתבקשת. כהורים אנו חווים קשר מיוחד במינו, עוצמתי ועמוק לילדינו, המייצר, בין היתר, גם תחושות של הזדהות. מפה כל קל להתבלבל, \"להתערבב\" איתם ולייחס להם תכונות, תחושות ורצונות שהם, למעשה, שלנו. השאלה הזו תעשה לכם סדר.\nעוד שאלה חשובה שכדאי לבדוק: מאיזה מקום אני פועל. לא פעם נגלה שיש לנו כאן אינטרס אישי מובהק, חלום ילדות שהוחמץ או סתם חשק שהרבה יותר קל להשליך אותו על הילד, כדוגמת \"תסמונת הרכבת החשמלית\". לפעמים הילד הוא רק התירוץ.\nכן, הילד ממש דומה לך. כולם אומרים. יחד עם זאת, בואו נזכור שישנם עוד כמה גורמים המשפיעים עליו ואחרי\nככלות הכל הוא לא העתק מדויק, אחד לאחד, שלך. קל מאוד להיסחף ולמצוא עוד ועוד נקודות דמיון, ובהמשך גם ציפיה לסיפור חיים דומה. במקום זה בואו נעצור כאן ונתחיל לחפש, ולמצוא, את ההבדלים.\nאתם כבר יודעים שעד שלב מסוים אנחנו האורים והתומים של הילדים שלנו. הם שומעים אותנו, מרגישים את החששות שלנו ומאמינים לנו ולהן. דרכנו ודרך ההסתכלות שלנו הם לומדים מי הם. והנה – אשר יגורנו בא לנו, והדבר שהכי פחדנו ממנו, הכי ניסינו להימנע ממנו, קורה. אז בואו נשאיר את הנבואה לשוטים, ונשמור את כל אפשרויות פתוחות.\nאמרו חז\"לנו - וכל כך צדקו. לא פעם אנחנו מייחסים תכונות \"בעייתיות\" לילדינו, שהן בעצם שלנו, אלא שקשה לנו לראות זאת. \"איזה ילד תובעני! כלום לא מספיק לו!\". ואת/ה? מתי לאחרונה בדקת איפה את/ה על הסקאלה הזאת? מנגנון הגנה מוכר ושכיח, שאמנם עוזר לנו, אך באותו הזמן מאוד מכביד על ילדינו.\nהורה תומך זו מתנה. לדעת שיש מאחוריך הורה שאוהב אותך, מאמין בך, נמצא שם כשאתה צריך, שמח בשמחתך, תומך בך כשקשה - איזה כיף! כיף גם לנו ולפעמים כל כך קל להיסחף. זה הרגע לשים לעצמנו סייגים, שנייה לפני שאנחנו לוקחים על עצמנו את האחריות והניהול. הזכירו לעצמכם שילדכם נתרם מהדרך לא פחות (ואולי אף יותר) מהתוצאה הסופית. ואת הדרך הזו הוא צריך לכבוש ברגליו שלו.\nלבחור את הבחירות שלו, לעשות את הטעויות שלו, ליפול ולקום, ללמוד תוך כדי תנועה, לאבד ולמצוא מחדש, למצוא מה נכון לו ומה מתאים למי שהוא. ואתם? פשוט תהיו שם, עושים הכי טוב שאתם יכולים, מתווכים ושותפים, מודעים ומאפשרים, מאמינים ואוהבים.\n,"}
{"article_id": "0,7340,L-4239497,00.html", "header_title": "\"לישון! עכשיו!\"; איך ללמד את הפעוט לישון בלילה", "full_text": "הורים גם כועסים על ילדם שאינו ישן, שכן קשה להם מאוד לתפקד בלילות, כשהם עייפים, ובימים, לאחר לילות ללא שינה. כשמגיע זמן ההשכבה לישון של הילד הם חשים מתוחים. כשהילד דוחה שוב ושוב את ההליכה לישון, הם כועסים. כשהילד סוף סוף נרדם, הם עדיין אינם רגועים וחוששים מהרגע שהוא ישוב ויתעורר. כשהוא מרבה להתעורר בלילות ומתקשה לחזור לישון, הם \"מטפסים על הקירות\" מרוב עצבנות וכעס.\nפעמים רבות הסיבות לבעיות השינה של תינוקות הן פיזיות: קשיי נשימה על רקע אנטומי, כאבים שונים (בקיעת שיניים, נוזלים באוזניים, צינון, אף סתום). לעתים המזג האישי המולד גורם לכך שלתינוקות מסויימים יהיה קשה יותר להירדם מלאחרים. ישנם, למשל, ילדים תנועתיים במיוחד, והם יתקשו להרדים את עצמם כבר כתינוקות.\nכשהתינוק גדל מופיעות גם סיבות פסיכולוגיות לבעיות השינה: התרגשות, מתח, חשש מפרידה מההורים, אי רצון להתנתק מגירויי היום, ובמיוחד חששם של הילדים הקטנים מהלילה וממה שהוא מסמן עבורם. לעתים הורים מייצרים קשיי שינה אצל ילדיהם בבלי דעת, כשהם מעירים אותם כדי להאכילם, כשהם משחקים איתם במשחקים מעוררים לפני השינה, בכך שהם ממהרים לקום אליהם בלילה ולטפל בהם כשהם בוכים מעט ועוד.\nגם אני, כמו כל ההורים כמעט, התמודדי בעבר עם בעיות שינה אצל ילדיי. ביני לבין אשתי הייתה הסכמה שאני הוא זה שקם לילדים בלילות, כיוון שבשעות היום אני לא הייתי בבית והיא הגיעה ללילה עייפה ומותשת. עם ילדינו השלישי הסכמה זו עמדה במבחן קשה, שכן היו לו בעיות שינה חריפות. הוא נהג להתעורר כמה פעמים מדי לילה. חשתי תערובת של מותשות ויאוש והלכתי לישון בחרדה גדולה: מתי הוא יתעורר? האם נספיק להירדם לפני שהוא יעיר אותנו? ואם רק נתחיל להירדם והוא יעיר אותנו, האם נצליח להירדם שוב? אולי בכלל לא כדאי ללכת לישון? ואולי דווקא היום הוא יישן טוב יחסית ואנחנו סתם מבזבזים את כוחותינו?\nכך חוויתי שש שנים של שינה טרופה, של תשישות פיזית ורגשית. למעשה, מאז לידתו ועד כניסתו לבית הספר לא ממש ישנתי בלילות. ברור שתשישות זו פגעה בטיפול הטוב שלי בבני: פחות סבלנות, יותר עצבנות; פחות הנאה, יותר מרירות. כשהורים חשים מותשים, פיזית או רגשית הם אינם מצליחים לתפקד ביעילות, גם אם הם רוצים בזה מאוד. עליהם לחזק את עצמם כדי שיצליחו לטפל בילדיהם.\nיש לי שיטה בחיים: במצבים קשים אני ממקד את תשומת הלב שלי ואת מחשבותי בדברים נעימים וחיוביים במיוחד, ולא בדברים הקשים והמעצבנים שאני חייב לחוות. למשל, בזמן שירותי הצבאי, כש\"נשארתי שבת\" ועסקתי בפעילויות מעצבנות כמו פינוי זבל, נהגתי לעודד את רוחי בשמיעת מוסיקה קלאסית. במקום לקטר על שנשארתי שבת ועל העיסוק בזבל, התמקדתי במוזיקה השמימית של מוצרט או באך. באמצעותה התנתקתי מהמציאות הקשה וריחפתי לי במציאות אחרת, מיטיבה.\nכך עשיתי גם בלילות נטולי השינה שביליתי עם בני השלישי. בעודי מהלך הלוך ושוב בלילות במשך שעות ארוכות בבית חשוך, בני בזרועותי, הרהרתי ברגשותיי והפכתי אותם לחומר ספרותי. לעתים לא חזרתי לישון לאחר שבני נרגע ונרדם, אלא התיישבתי וכתבתי. כשבני היה בן שבע לערך יצא לאור ספרי הראשון \"הורים כבני-אדם\", שנכתב במשך כחמש שנים, בעיקר בלילות.\nכשהורים מתעלים מעל קשיי היומיום, גם אלה הכרוכים בגידול ילדים, ומוצאים טעם וחיוב גם בזמנים הקשים, הם מצליחים לגייס את כוחות הנפש הרבים הנדרשים להתמודדות עם הקשיים.\nאבל כולנו רוצים, בכל זאת, לישון בלילה. אז כיצד ניתן לפתח דפוסי שינה נאותים אצל ילדים? לפניכם מספר עצות:\nלמעט חודשי החיים הראשונים, ילדים צריכים ללכת לישון בזמן, כלומר בשעה קבועה מדי יום, כדי ליצור תחושה של יציבות וביטחון בחייהם. ילדים בגיל הרך שאינם הולכים לישון בזמן קבוע עלולים להיכנס למצב של חוסר שקט ועצבנות. לכן כדאי לנסות לשמור על סדר יום קבוע גם בחופשות וגם בימי שבת, בהתאם לשעון הביולוגי של הילד.\nלמשל בינקות, עד גיל שנה וחצי לערך, חשוב שטקס ההליכה לישון יתבצע לאחר שרוחצים את התינוק באמבטיה, עניין מרגיע בפני עצמו, ולאחר שהוא אכל. אפשר לקחת את התינוק ל\"סיבוב לילה טוב\" לאנשי הבית הערים, למשחקים ולצעצועים. לאחר מכן משכיבים את התינוק במיטתו כשהוא ער, מעמעמים את האורות, מנשקים אותו או מחבקים אותו, אומרים לו לילה טוב ויוצאים מהחדר.\nבגיל שנה וחצי עד שלוש מתאים להתחיל לכלול בטקס ההליכה לישון הקראה קבועה של סיפור לילד, או לספר לילד סיפור שההורה ממציא מדמיונו. בגיל הגן כדאי לשלב מרכיב של שיחה חופשית לפני השינה, בין אם לאחר קריאת סיפור, לפניו או במקומו.\nבלילה עדיף להימנע מכל אינטראקציה מיותרת עם הילד: להמעיט לדבר אליו, לא לשחק איתו, גם כשנשארים לידו כדי להרגיע ולהרדים אותו. כך ילמד הילד שבלילה ישנים, ולא משחקים.\nאם תינוק או פעוט משמיע קול בכי במהלך שנתו, כדאי מאוד להמתין כמה רגעים ולראות אם הוא חוזר ונרדם או שבכיו מתגבר. אם הבכי מתגבר וניגשים אליו, כדאי לנסות להרגיעו במגע ובליטוף בעודו במיטה, מבלי להוציא אותו, אולי הדבר יספיק כדי לאפשר לו להירדם מחדש.\nלעתים קרובות תינוקות בני כמה חודשים אינם לומדים בקלות להירדם בעצמם במיטה, ועל ההורים לעזור להם לרכוש מיומנות זו בעזרה נוספת. שתי שיטות עיקריות עומדות לעזרת ההורה במקרה כזה:\nבשיטה זו מניחים את התינוק במיטתו ועומדים לצדו, בטווח הראייה שלו. גם אם הוא בוכה, לא מרימים אותו על הידיים, אלא מלטפים את שערו בעדינות ומניחים לו להירגע. אם הוא נעמד במיטה ובוכה, ממשיכים ללטף אותו, מנגבים את דמעותיו, מבקשים ממנו \"לשים את הראש במיטה\" – אך לא מוציאים אותו ממנה. נשארים לידו עד שהוא נרדם. כעבור כמה ימים מתחילים להתרחק מהמיטה, אולם עדיין נשארים בטווח הראייה של הילד, כדי שירגיש בטוח. בהמשך מתרחקים יותר מהמיטה, עד שמשכיבים את הילד ויוצאים מהחדר. תהליך זה אמור להוביל את התינוק להירדמות שלווה; הוא לומד לבטוח בעצמו. למעשה הוא למד להירדם לבדו תוך שהוא חש ביטחון מעצם הימצאות ההורה בחדר.\nבניגוד לשיטת ה'התרחקות הדרגתית', כאן מותר, ואף מומלץ, להוציא את הילד ממיטתו, לאחר המתנה של כמה רגעים ולאחר שמתברר שבכיו של התינוק אכן מתגבר, שכן לעתים קרובות תינוקת בוכים מעט, ואז נרדמים. אם מתברר שהתינוק אכן בוכה ואינו נרדם, יש להוציאו מהמיטה, לחבקו באהבה, להרגיע אותו (בנענוע, בליטוף, בדיבור רך), להחזירו במהירות האפשרית למיטתו ולא להשהות אותו מחוץ למיטה זמן מיותר.\nפעמים רבות נדמה שהילד \"מת מעייפות\", אבל נלחם בשינה. נראה כאילו הוא מנסה להוכיח שהוא חזק יותר מהשינה. כמובן שעדיף להשכיב את הילד לישון לפני שהוא מגיע לשלב זה, אבל פעמים רבות אין ברירה, שכן זהו חלק ממאבק העצמאות שהוא מנהל בגיל זה. כשההורים מצטרפים למערכה ומנסים לכפות על הילד ללכת לישון, הוא משיב מלחמה. לכן, במקום להסתבך במאבקי כוח עם הילד (לאסור עליו לצאת מהחדר, להכריחו לשכב במיטה) – כדאי להניח לו. הילד ירגיש שאין לו במי להילחם, יפסיק את המלחמה ובשלב מסויים ילך לישון."}
{"article_id": "0,7340,L-4371509,00.html", "header_title": "\"את לא אוהבת אותי\". המניפולציות של הילדים", "full_text": "במסגרת המפגשים שלי עם הורים אני מרבה לשמוע תלונות על ילדים העושים שימוש במניפולציות שונות כשהם רוצים להשיג משהו.\nהנה סיפור שסיפרה לי אחת האמהות: \"כשהוא רוצה שאני אקנה לו משהו ואני לא מסכימה, הוא מתחיל להגיד לי שאני לא אוהבת אותו, שאני אוהבת את אחותו יותר ולה אני כן קונה כל מה שהיא מבקשת, שאתמול הבטחתי שאגיע מוקדם מהעבודה ולא הגעתי בסוף.\n\"כל המשפטים האלה שיושבים לי בול על רגשות האשמה וחוסר הביטחון שלי. הוא כאילו קורא אותי במדויק ויודע איפה ללחוץ, ואני נלחצת ונכנעת, ואחר כך מרגישה הכי רע בעולם\".\nבוודאי גם אתם מכירים מקרוב את המצבים האלה בהם אתם חשים שהילד שלכם, המיטיב כל כך 'לקרוא' אתכם, מכיר את נקודות התורפה שלכם, יודע בדיוק מה עליו לעשות או לומר, על מנת להניע אתכם לפעול בדרך המתאימה לו, וכמה זה יכול לעצבן ולקומם.\nאז מה זה הדבר הזה -\"מניפולציה\": מאיפה הוא בא, למה ילדים עושים בו שימוש והאם הוא באמת כה בעייתי?\nמניפולציה, בהגדרה המילונית הראשונה והבסיסית שלה, היא בעצם תפעול בעזרת תנועות ידיים. בהקשר שאנו מדברים עליו נכנס מימד נוסף של שליטה בתגובות או במעשים של מישהו אחר דרך תפעול רגשי, תוך כדי שימוש בעורמה ואפילו במרמה אם צריך, על מנת להגיע לתוצאות הרצויות.\nוזה כבר סיפור אחר לגמרי. אף אחד לא אוהב להרגיש \"מופעל\". לא פיזית ובטח לא רגשית. אף אחד לא מרגיש נוח כש\"מסובבים\" אותו. וזה קשה שבעתיים כשמדובר בילדים שלנו.\nזה פשוט. תינוק בן יומו מבין מהר מאוד שהבכי שלו מביא אליו את ההורה. הנה מניפולציה. פשוטה מאוד, הישרדותית ובוודאי חשובה, ובכל זאת-מניפולציה.\nבהמשך הוא יעשה שימוש בבכי וגם באמצעים אחרים כשרים וכשרים פחות (עלבון, \"ברוגז\", האשמה), על מנת לגרום לנו לעשות כל מיני דברים עבורו: שניקח אותו על הידיים, שנשחק איתו, שנוותר לו, שנקנה לו, שנתייחס רק אליו וכו'.\nאם תחשבו על זה, היכולת הזו לתפעל את ההורים, היא באמת כלי יעיל עבור ילד. מהמקום שלו, בו אין לו באמת שליטה על חייו, אין לו כל כך דרך נגישה להשפיע על מה שקורה בחייו, מה כבר נותר לו?\nאם חושבים על זה, הרי שהשימוש במניפולציות הוא לגמרי הישג התפתחותי. זה אומר שהילד הנבון שלנו למד \"לקרוא את המפה\" נכון, קולט מה מפעיל אותנו, ומבין שאם הוא רק יבחר במילים ובמנגינה הנכונים - יש סיכוי שיצליח לשנות את דעותינו והתנהלותנו. וואוו! גדול, לא?\nגם אנחנו, הוריו, מוצאים עצמנו לא פעם מתפעלים מהיכולות האלה, בעיקר כמובן כשהמניפולציה לא מכוונת נגדנו. או–אז היא תראה לנו ככישרון אדיר המעיד על אינטליגנציה מפותחת ויכולת מרשימה להסתדר בחיים.\nוגם את זה אני שומעת בקליניקה: \"הילד שלי לא פרייר! ממזר גדול! יודע לעמוד על שלו ולהסתדר! שאפו!\" אכן מרגיע, אלא שברגעים אלו, אפילו אם לא נאמר לו את זה במילים של ממש, אנו משדרים לו ולעצמנו מסר כפול ומבלבל.\nכן. יש פה בעיה. זה אכן מעיד על התפתחות ויכולות אך יחד עם זאת, כשאנחנו מופעלים על ידי מניפולציות, אנו מוצאים עצמנו עושים משהו בניגוד לדעות ולערכים שלנו, בניגוד לכוונות הראשוניות שלנו. משל רצינו לנסוע לבאר שבע ומצאנו עצמנו בחיפה... ממש לא לעניין! וכל זה, כמובן, בלווית תחושות של אכזבה מעצמנו, כעס, עלבון ואפילו חוסר אונים.\nמעבר לכך, כשילד מרבה לעשות שימוש במניפולציות – ייתכן ואנו מגדלים כאן ילד שבבגרותו זה יהיה דפוס ההתמודדות שלו: לא ישר, ערמומי, כוחני, תחמן העושה שימוש בחולשות הזולת לטובתו ולא כל כך מעניין אותו עד כמה זה מוסרי ואפילו מזיק לצד שכנגד. ממש לא היינו רוצים שזה יקרה.\nבשורה התחתונה, כמו גם בהרבה נושאים אחרים, התפקיד שלנו הוא לייצר איזון. להבין שמניפולציה היא טבעית, חלק מארגז הכלים להתמודד עם מציאות שלא תמיד מתאימה לנו, וכל עוד היא מגיעה במינון סביר, כל עוד אנחנו (ובשלב מאוחר יותר גם הילד שלנו) מודעים לקיומה ולא עושים בה שימוש המזיק לזולת, כל עוד בדברים החשובים לנו באמת אנחנו לא מאבדים את הכיוון ועומדים על שלנו - זה בסדר.\nאז בואו נתבונן על תופעת המניפולציה קצת יותר לעומק ונראה, מה עוד מניע ילדים לעשות בה שימוש, מה אנחנו יכולים ללמוד מזה ואיך מתמודדים טוב יותר עם ילד מניפולטיבי?\nעד כמה אתם קשובים לצרכים והרצונות של הילד שלכם? לעיתים זה מה שילד מניפולטיבי מבקש לומר לכם: הוריי היקרים, אני נוהג כך כי בדרך אחרת אני לא מקבל כל כך את מבוקשי... אתם מוזמנים לבדוק האם זה מה שקורה אצל הילד שלכם, או לפחות כך נדמה לו. שיחה טובה על הנושא יכולה בהחלט לעזור כאן. (*קישור לקשיים רגשיים-איך תגרמו לילד לפתוח את הלב).\nעד כמה אתם ברורים לעצמכם ולהם מה אתם מרשים ומה לא? כשלא ברור לנו - זה בוודאי לא ברור לילדים שלנו. בדקו את עצמכם עד כמה האמירות שלכם חד-משמעיות ועקביות, עד כמה יש נקודה בסוף משפט,\n.\nאם \"לא\" היא לא בסל האפשרויות עבורו, אם הוא יודע שבסוף אתם מוותרים - המניפולציה תהפוך להיות ידידתו הקרובה. התפקיד שלכם פה הוא להבהיר לו בכל דרך אפשרית שאתם עומדים מאחורי מה שאתם אומרים.\nכמה אתם עושים שימוש במניפולציה? כל ה \"אם-אז\" היא מניפולציה, כל ההבטחות לתיגמול ופרסים הן מניפולציות, וגם, כמובן, האיומים. שלא לדבר על שימוש בסחיטה רגשית- \"אם אתה אוהב אותי אז תתנהג יפה בגן\"... חברים, שימו לב איזו דוגמא אתם משמשים לילד שלכם בעניין הזה.\nילד מניפולטיבי הוא לפעמים פרשנות של הוריו יכול להיות שהוא בכלל רק עומד על דעתו ומנסה למצוא טיעונים טובים לבקשה שלו, מנסה לשכנע, עושה שימוש במשא ומתן... כלים לגיטימיים וחשובים, לא בהכרח עושה שימוש מניפולציה.\nגם אם לפני השינה הוא מנסה להקסים אתכם, להגיד כמה הוא אוהב, לבקש \"עוד סיפור אחד ודי\"- אכן יש לזה 'ארומה' של מניפולציה, אבל חשוב יותר לבדוק ולהתייחס למה שעומד מאחוריה: רצון אמיתי שלו להיות אתכם עוד רגע, וגם, לא תאמינו, באמת עכשיו, כשהוא רגוע ונינוח, הוא מוכן ומסוגל לשתף אתכם במה שקרה לו במהלך היום... אז תתחילו את טקס הלילה מוקדם יותר ותשאירו לעצמכם יותר זמן ל\"ביחד\" החשוב הזה.\nהילד דורך לכם על רגשות האשמה? מאוד קשה לנו לשמוע משפטים כמו: \"אתם לא מספיק איתי\", \"אתם אף פעם לא משיבים לי\"... אך אם תנטרלו את התחושות המעיקות ותבדקו באומץ את הנאמר יתכן ותוכלו לראות שיש בזה משהו.\nכולנו מרגישים לא פעם כי במרוץ הבלתי האפשרי של החיים, נגזל מקומם וזמנם של ילדינו, והנה יש לנו כאן תזכורת חשובה לעניין הזה... שימו את המניפולציה בצד, ועשו שימוש בשיקוף החשוב הזה.\nמה (עוד) למדתי היום מהילד שלי? אם אנחנו אומרים שהילד שלנו מכיר אותנו כל כך טוב ויודע בדיוק איפה לגעת על מנת להפעיל אותנו- הרי לכם מידע השווה זהב! אנחנו עושים עניין מאוכל? לא יכולים שלא לקנות לילד שלנו הפתעות וצעצועים? לא מסוגלים לעמוד על שלנו? אפשר להתעצבן ולהיעלב מזה, ואפשר לקחת את\n.\n\t ותודה לילד שלי שהביאני עד הלום...\n\"תן לי לחשוב על זה\", המצאת המאה- משפט ש\"קונה\" לנו זמן לבדוק את הדברים יותר לעומק, לבחון אתם ולגבש דעה ודרך להמשך. הזכירו לעצמכם כי מניפולציה עובדת טוב יותר בזמן של לחץ, והגדירו מחדש את מרחב הפעולה שלכם."}
{"article_id": "0,7340,L-4135844,00.html", "header_title": "לא מפסיקים לריב עם המתבגר שלכם? 7 עצות", "full_text": "\"אמא, אני רוצה לעשות קעקוע!\".\n\"אין מצב. את לא עושה!\".\n\"אבל אני רוצה. גם ירדן ושיר עושות\".\n\"מה זה הדבר הזה בכלל? זה דוחה, זה מגעיל, זה גם נשאר לכל החיים!\".\n\"מה את מבינה – זה הדבר הכי יפה בעולם\".\n\"אצלנו בבית לא יהיה דבר כזה! את לא עושה. נקודה\".\n\"אני עושה, אם תסכימי או לא\".\nמי מכם כבר עבר את הדיאלוג הזה עם המתבגר שלו? אם אמרנו גיל ההתבגרות אמרנו מאבקי כוח. על מה? על מה לא: מה ללבוש (ובעיקר מה לא), שעת חזרה הביתה, שעות מסך, חשבון הסלולר, חברים שלא נראים לנו, בן זוג שלא מוצא חן בעינינו, נסיעות עם החבר'ה בחופש לאילת... והרשימה עוד ארוכה.\nאין הורה למתבגר שלא עומד חסר אונים מול מאבקי הכוח האלו ולא שואל את עצמו אם אין דרך אחרת. השאלה איך מתמודדים עם אי ההסכמות האלו בחכמה ומעבירים את המסרים החשובים לנו מבלי להיכנס לפינות ולמלחמות עולם - היא אולי שאלת המיליון. אבל זה אפשרי.\nראשית חכמה, בואו נבין מה למעשה קורה, איך הבית הופך בשניות ספורות לזירת התגוששות חסרת רחמים, ומה עומד מאחורי המאבקים הללו, הגורם להם לצבור תאוצה ולהסלים במהירות מסחררת שכזאת. מדובר כאן, להזכירכם, בגיל ההתבגרות. שלב התפתחותי חשוב ומשמעותי ביותר על הרצף שמטרתו העיקרית היא יצירת נפרדות של המתבגרים מהוריהם, על מנת שיוכלו להפוך, בסופו של תהליך, לבוגרים עצמאיים העומדים ברשות עצמם ומתפקדים היטב בעולם \"האמיתי\". לשם כך המתבגרים שלנו חייבים \"להוציא אותנו מתוכם\". איך הם יעשו את זה? הנה, כך: על כל האמירות שלנו, האמיתות שלנו, אופן החשיבה שלנו, הם שמים, בלי לחשוב פעמיים, סימן שאלה (ולפעמים גם X גדול) ויוצאים לבחון ולבדוק הכל מחדש, בכוחות עצמם.\nזוכרים את \"אני לבד!\" של גיל שלוש (גיל ההתבגרות הראשון)? זה פחות או יותר מה שקורה בגיל 13, אבל זה נראה ונשמע אחרת. אך כמו אז גם עכשיו אנחנו, ההורים, יוצאים מדעתנו. קשה לנו. מישהו, ללא כל התראה מוקדמת, החליף לנו את הילד. לקח את הדבר המתוק והחמוד שטיפחנו כל השנים והביא לנו במקומו יצור נרגן וכעסן, חצוף ועצבני, המסתגר שעות בחדר וכשהוא כבר יוצא - רק תלונות יש לו. כל היום מול הפייסבוק, מתנהג נורא לאחיו, לא לוקח חלק במה שקורה בבית ואי אפשר לדבר איתו על כלום! כל דבר זה ויכוח, כל דבר זה סיפור. שלל רגשות קשים מציפים אותנו ומאיימים להטביע אותנו בתוכם: מבוכה, בלבול, אכזבה, דאגה ובעיקר חוסר אונים. וכל אלו באים לידי ביטוי בכעס גדול.\nלמה זה קורה לנו? באופן טבעי ואוטומטי כשאנחנו שומעים את הילד שלנו מתנגד לנו ולדעותינו, מדבר אלינו באופן לא מכבד, מאיים לעשות משהו שלא נשמע לנו נכון וטוב, אנחנו מיד, מבלי להתבלבל, לוקחים את זה באופן אישי: \"איך הוא עושה את זה ל-נ-ו? אנחנו, שמוכנים להוריד עבורו את הירח\". והפרשנות לא מאחרת לבוא: הוא חצוף, הוא תובעני, שום דבר לא מספיק לו, אין לו טיפת כבוד אלינו. וכמובן שגם הדאגה מצטרפת: מה יהיה איתו? הוא לא רוצה ללמוד, מבלה בלילות אלוהים-יודע-איפה ועם מי, נראה זוועה ועוד רוצה לעשות פירסינג. אנחנו חייבים לעצור את זה ועכשיו!\nהרוטוויילר יוצא מתוכנו ואנחנו מנסים לבלום בגופנו את האסון. מתנגדים בכל רמ\"ח אברינו, מאיימים, שואגים, מתווכחים, מוכנים לעשות הכל! אלא שכלום לא עוזר. המתבגר שלנו מתבצר יותר ויותר בעמדתו ומסלים את התנהגותו ותגובותיו: \"אני אעשה מה שבא לי! מה תעשו לי???\", הוא מתריס נגדנו. ובאמת – מה נעשה לו?\nאנחנו נמצאים בעיצומו של קונפליקט. כל צד מתבצר בעמדתו ולא מוכן לזוז מילימטר. אנחנו מייצגים צד אחד שלו (\"את לא נפגשת עם הבחור הזה שוב!\") והם את צידו האחר (\"אני אצא עם מי שבא לי ואתם לא תגידו לי!\"). ועכשיו מה? איך יוצאים מזה?\nאז הנה כמה דברים שחשוב לדעת, שיעזרו לכם לצאת (ואולי גם להימנע) מהפלונטר:\nמצד אחד הם רוצים וצריכים את המרחק הזה - זו המשימה ההתפתחותית שלהם. מצד שני עד עכשיו אנחנו \"גרנו\" בתוכם, שימשנו להם מצפן, מגדלור שהנחה אותם לאורך כל הדרך, חיזקנו אותם ותמכנו בהם. ומה עכשיו? מי יהיה בשבילם במקומנו? מה ימלא את החלל שנפער? וכל זה עוד מתרחש בשלב שבו עוברים עליהם המון שינויים אחרים, בכל תחום אפשרי.\nלעיתים נדמה לנו שהמתבגרים שלנו חיים בפסטיבל אחד גדול ומתמשך מלווה בהמון בלגן, רעש וצלצולים. אך לא כך הדבר. מאחורי כל זה מתקיימת מצוקה גדולה. תחושה שאף אחד לא באמת מבין אותם, בדידות, קושי להתמודד עם מצבי רוח מתחלפים, פחד שאולי הם יצאו מדעתם ואף אחד לא רואה את זה, חוסר ביטחון עצום במה שיש להם להציע לעולם, ביכולות שלהם. ומעל לכל הם מאוד אמביוולנטיים ביחס אלינו, הוריהם. רוצים ולא רוצים. חוששים להיראות כמו ילדים קטנים ונזקקים (רק לא זה!). הם לא מסכימים שנחבק אותם (על נשיקה אין בכלל מה לדבר) אבל בסוף היום, ברגעים של עייפות וחולשה, \"נמרחים\" עלינו כאילו לא שמנו לב.\nכן, יש להם צורך למרוד, לעשות דברים נועזים, להתנסות. ההתנגדות והדווקאות עוזרים להם להתנתק מ\"חללית האם\". יחד עם זאת לא פעם גם הם חוששים, מרגישים לא שלמים עם החלטות שהם לוקחים, מנסים לרצות את האמירה הקבוצתית, להיות מספיק \"קולים\" ומקובלים, מתקשים, נקרעים בין האפשרויות. לא פעם מתקיימים בהם, בו זמנית, כמה וכמה קולות סותרים ומבלבלים מאוד. כן, הוא רוצה להצליח בלימודים אבל החומר ממש קשה ובכלל הוא מרגיש די כישלון. כן, היא מבינה שהחבר החדש מרחיק אותה מהחבר'ה, אבל יש בו משהו מאוד מושך ומסקרן שהיא לא לגמרי מבינה. כשאנחנו מתבצרים בצד אחד של הקונפליקט, רואים ומבטאים רק את ה\"למה לא\", הם ירגישו מחויבות לייצג בלהט את הצד שכנגד. טבעי ומוכר גם לנו, לא?\nההתנהגות הזו של המתבגרים שלנו באה לשרת מטרה גדולה וחשובה: \"להיפרד\" מאיתנו. להתרחק. לייצר חשיבה והתנהלות עצמאיים. האם אנחנו רוצים ילדים עצמאיים ובוגרים המתנהגים בתבונה ובאחריות בעולם הגדול? ודאי שכן. אז איך בדיוק זה יקרה אם הם ימשיכו להקשיב לנו ולהסכים איתנו בכל דבר ועניין? חשוב להבין ולזכור שזה לא קשור אלינו - זה שלהם. בואו ננטרל את ההסתכלות האישית הזו, מה שיקל עלינו מאוד לטפל במצב בתבונה ובשיקול דעת.\nקחו כמה צעדים אחורה והתבוננו בשני צידי הדילמה. האם אתם יכולים לראות את הצד שלהם? למה זה חשוב להם ומה זה נותן להם? נסו להיכנס לנעליים שלהם, לצורת החשיבה שלהם: מה זה בשביל המתבגר שלנו לנסוע לכמה ימים עם החבר'ה לכנרת או למה המתבגרת שלנו מתעקשת לבוא עם הג'ינס הקרוע לארוחת החג, ועל זה תדברו. תתחילו מזה. תבינו אותם בקול רם. זה לא אומר שכך צריך להיות או שאתם מסכימים לזה. זה אומר שאתם רואים אותם ומבינים מה עובר עליהם. מתקשים לעשות זאת? נסו את העצה הבאה.\nפנו כמה שעות ופתחו את אלבום התמונות (קופסת המכתבים, היומן) מתקופת ההתבגרות שלכם. מה אתם רואים שם? נסו להיזכר מי הייתם, מה העסיק אתכם, על מה חשבתם ומה הטריד את מנוחתכם. היזכרו על מה רבתם עם ההורים והאחים, מה הרגשתם כלפי עצמכם, כלפי בית הספר, כלפי הסובבים אתכם. נזכרים?\nמשהו מכל זה עובר גם על הילדים שלכם. אולי אף בעוצמה גדולה יותר.\nכשהמתבגר מרגיש שאנחנו באמת איתו, אמפטיים אליו, מאפשרים לו להיות במקום בו הוא נמצא מבלי להרגיש לא בסדר, יהיה לו הרבה יותר נוח להודות בפנינו בחששות ובהתלבטויות שלו. אנחנו כבר לא מחכים לו בפינה, לא נמצאים במקום של \"הורדות ידיים\" ומאבק על שליטה (מי יגיד את המילה האחרונה, מי ינצח). אנחנו פותחים כאן שיחה אמיתית, מעמיקה ואכפתית. כשאנחנו מקשיבים באמת, נותנים במה למתבגרים שלנו להשמיע את קולם, יש סיכוי טוב שגם הם יקשיבו לנו ומפה אפשר להגיע למשא ומתן ולהסכמה שתפיס את דעתם של שני הצדדים.\nרק פחות ואחרת. לא בכל דבר, יותר בנושאים הרציניים וה\"כבדים\", וממקום של דיבור מכבד בגובה העיניים, כבוגר לבוגר. המשימה שלנו היא להתבגר בהורות שלנו. לבחור את המקומות בהם אנו מתערבים וללמוד איך עושים זאת נכון, בדיוק כמו שעשינו כאן.\n,"}
{"article_id": "0,7340,L-4311786,00.html", "header_title": "רוצים שינוי: למה צריך הדרכת הורים לכולם - בחינם", "full_text": "כבר זמן רב ש\"יושב\" לי משהו על הלב, ועם השנים הוא הופך להיות יותר ויותר כבד ומטריד. בימים אלו של טרום בחירות אני מרגישה צורך לעצור הכל ולשתף אתכם בתחושות שלי. אתכם ואת מי שינהיג בסופו של דבר את המדינה הזו, כשיסתיים הריאליטי ה\"מירוץ לכיסא\".\n:\nאני בטח לא אחדש לכם דבר אם אגיד שמשהו רע מאוד קורה פה. משנה לשנה (וזה תופס תאוצה מפחידה ממש) החברה בה אנו חיים הופכת לאלימה ביותר. אלימות בבית הספר, אלימות בבית, אלימות בתוך המשפחה - וכולנו קורבנות. אנו שומעים כדרך שגרה על ילדים החווים אלימות פיזית ורגשית, הזנחה, פגיעה מינית מהקרובים להם, בביתם שלהם. על נערות שעברו אונס קבוצתי, לא פעם במהלך חודשים רבים, וחיו עם זה לגמרי לבד, שמרו בסוד, כי לא ידעו איך ולמי אפשר לספר. על מתבגרים שעברו התעללות והשפלות איומות על בסיס יומי בבית הספר. על ילדים שלא יכלו יותר להכיל את כל זה ושמו נפשם בכפם. ועל הורים, אומללים ושבורים, שלא מצליחים להבין איך קרה כל זה מתחת לאפם ממש, והם לא ידעו דבר.\nוזה הולך ומסלים, הולך ומתעצם.\nבמשך שנים אנו שומעים אמירות חוזרות ונשנות בנוסח \"הכל מתחיל בחינוך\". כולם מסבירים ש\"צריך להשקיע בחינוך\", וכבר היו לנו רפורמות על גבי רפורמות בבתי הספר, שלא באמת הועילו (ויש הטוענים בלהט שהן רק החריפו את הבעיה).\nואני אומרת הכל מתחיל מהבית. זה קצה החוט שלנו ומשם צריך לבנות את השינוי.\nבמסגרת עבודתי אני פוגשת בכל יום הורים שרוצים בכל מאודם להיות הורים טובים יותר. הם רוצים לעשות תיקון לחוויה שלהם כילדים, לספק את צרכיהם של היקרים להם מכל, לדבר איתם, להיות הכתובת שלהם, המענה, העוגן. אלא שבפועל קורה משהו אחר לגמרי. אין להם מושג איך עושים את זה. ואיך יהיה? מישהו לימד אותם? הדריך אותם? ליווה אותם במשעולים הפתלתלים של ההורות?\nהנה משהו תמוה עד הזוי. את המקצוע החשוב ביותר, המשמעותי ביותר, המורכב ביותר של חיינו - אף אחד לא לומד. מצפים מאיתנו ללמוד את זה \"על הדרך\", כשהפעוט שלנו כבר שם, פצפון חסר ישע שכל קיומו תלוי רק בנו. שנתמודד.\nאך בשלב הזה כבר אין לנו רגע אחד בו נוכל ללכת הצידה, להפנים את גודל העניין, ללמוד קצת מה עושים, איך עושים, איך בכלל מבינים את הדבר הזה שקורה לנו. למי יש זמן וכוח? לילות ללא שינה, ים של רגשות סוערים המציפים אותנו, והיי, צריך גם להתפרנס, לא?\nהורים מוצאים עצמם מלהטטים בהרבה יותר מדי כדורים בו-זמנית, ללא תמיכה וליווי משמעותיים, יום-יום, 24 שעות ביממה, כשכל פעם הילדים נכנסים ל\"תקופה\" חדשה ומביאים איתם חומרים חדשים ומאתגרים. אז פלא שנופלים לנו כדורים בג'אגלינג הבלתי אפשרי הזה?\nאני נדהמת לגלות, בכל פעם מחדש, עד כמה קל להתבלבל, לאבד לגמרי את הדרך. אני רואה יותר ויותר מקרים בהם זאטוטים פצפוניים בני שלוש וארבע מנהלים את חייהם של הוריהם ביד רמה בהתאם לרצונות ולגחמות שלהם. ההורים ישנים איתם במיטתם (כי אחרת אין להם לילה), קונים להם (כמעט) כל מה שהם מבקשים (בניסיון להימנע מעוד ויכוח וסצנות מתישות), מתקשים לומר \"לא מתאים לי\" או \"אני לא מרשה\" (מתוך אשמה גדולה על שעות עבודה רבות) ונמצאים בתוך בלבול שמקורו בחוסר ידע - מה מותר ומה אסור, מה נכון ומה לא.\nלא מעט הורים שפגשתי ממש פוחדים מהילדים שלהם. הם פוחדים ממה שהם יבקשו עכשיו, מהאתגר הבא שהם יציבו בפניהם, מהאמת המרה שהם מתייצבים בפניה לעיתים קרובות מדי. הם לא יודעים מה לעשות.\nובגילאים בוגרים יותר - זה הופך להיות קשה יותר. האלם ההורי מתעצם. תהום נפערת בינם ובין ילדיהם. הם לא יודעים איך להגיע אליהם, איך לדבר איתם, איך לתמוך בהם, איך לא לאבד אותם. חלקם מפתחים תפיסה הגורסת שילדיהם המתבגרים בעצם לא צריכים אותם, חלקם מחכים עד יעבור זעם. ובינתיים - ילדים מתבגרים לבד. ללא הורה נוכח ומשמעותי.\nגדל כאן דור של הורים שרוצים לעשות טוב יותר מהוריהם, אבל בינתיים עובדים מחוץ לבית המון שעות, מתמודדים עם יוקר מחיה גבוה, חברה תחרותית והישגית ומדדים דרקוניים להצלחה בחיים. הם רואים את ילדיהם הרבה פחות ולא תמיד שותפים ליום-יום שלהם.\nבמקביל, הילדים היום הרבה יותר חכמים ומפותחים, שכלית וורבלית (בדוק מחקרית!), נבלעים בבועת הטכנולוגיות החדשות והמתקדמות, מה שגם מעמיק את הפער והניתוק וגורם ללא מעט הורים לתחושת נחיתות של ממש. המקום הטבעי והברור מאליו של ההורה של פעם - לא ברור בכלל היום. צריך לבנות אותו מחדש, ואת זה קשה (עד בלתי אפשרי) לעשות לבד.\nהיום, יותר מתמיד, הורים צרכים הכוונה. הם צריכים ללמוד הורות. לא נולדים עם הידע הזה ואינטואיציה לא תמיד מספיקה. איך הורה אמור לדעת מה ילד בן שלוש רוצה וצריך? איך הוא אמור לדעת מה עובר לו בראש ומה בדיוק עושים כשהוא מתעקש לא לחלוק בצעצועים עם חברים? מה עושים כשהוא לא מוכן להכין שעורי בית והוא ילד כזה חכם? איך אנחנו אמורים לדעת איך לדובב אותו שידבר איתנו שיספר לנו מה הוא עובר, מה הוא מרגיש? או איך בדיוק מנהלים שיחה עם ילד סביב בעיה או קושי מבלי להגיע לפיצוץ ומריבות?\nנושא ההורות צריך להיות במרכז האג'נדה לשינוי. חייב לקום כאן גוף ממלכתי, שייקח על עצמו את הנושא ויחשוב איך ניתן להגיע לכלל ההורים ולספק להם את הידע והתמיכה שהם צריכים. שהורה יקבל, כחלק מהיותו אזרח משלם מיסים, תשתית תומכת ומלמדת. שהורים לא ישבו בבתיהם ויחשבו שרק להם קשה - כי זה קשה לכולם. שלא יתביישו בעובדה שהם לא מצליחים להתמודד בכוחות עצמם, תמיד, בכל מקרה. גם את זה אני שומעת מהורים.\nויש מה לעשות. רוב הסוגיות שהורים מתמודדים איתם ביום-יום פתירות, בוודאי כשמדובר בילדים צעירים שהם באמת כחומר ביד היוצר. אין סיבה לחיות בתוך קושי כל כך גדול.\nבחזוני הורים יתוגמלו אחת לכמה שנים על השתתפות בקבוצת הורים. זה יהיה חלק מהברור מאליו, לא רק משהו שעושים כשמתעוררות הבעיות הנוראיות. קבוצות מניעה ותמיכה, לכל הורה באשר הוא,\nבכל חתך חברתי וסוציו-אקונומי. כי הקשיים נמצאים באמת אצל כולם.\nאין לי ספק שזה מה שיחולל את השינוי הגדול בחברה שלנו. אני רואה בכל יום ניסים בעבודה שלי עם הורים. איך משפחות מחזירות לעצמן את השיחה ואת השמחה, את הקשר ואת הנעימות. איך מתבגרים מתחילים לצאת מהחדר שלהם כי יש להם לְמה. איך פתאום יש שיתוף פעולה גדול יותר בין כולם ואווירה יותר נינוחה ורגועה בבית. איך ילדים רוצים, ממש רוצים, לדבר עם ההורים שלהם. הייתם מאמינים?\nזה לא בשמיים. זה אפשרי וזה כבר פה, אך לצערי זה עדיין לא מגיע לכולם. וזה ה-תפקיד של הנבחר/ת הבא/ה שלנו. בואו נעשה שזה יקרה, כל אחד כמיטב יכולתו, כולם למען כולנו.\nשלכם באהבה,\nאלי\n,"}
{"article_id": "0,7340,L-4226876,00.html", "header_title": "בלי להוציא שקל: איך להכין את הילד לכיתה א' בבית", "full_text": ".\n\t בדקתם איפה הילד שלכם ממוקם על הרצף? באיזה תחום הוא מרגיש טוב יותר ובאיזה פחות?\nהיום אנחנו עוברים לחלק המעשי: מה ניתן לעשות במהלך החודשים הספורים שנותרו עד לתחילת שנת הלימודים הבאה עלינו לטובה (וכמובן גם לאחר מכן), על מנת שהילד שלכם ישדרג את יכולותיו וירגיש בטוח יותר להתמודד עם משימת בית הספר. בלי חוברות עבודה, בלי \"להושיב אותו\" כי \"צריך להתכונן לכתה א'\", בלי לחץ - וכמובן בלי להוציא שקל מהכיס. איך עושים את זה?\nנתחיל בכך שחשוב לדעת כי ילדים לומדים באופן טבעי וספונטני מהרגע בו הם מגיחים לאוויר העולם. עבורם העולם כולו הוא סוג של סדנה אחת גדולה ומרתקת המתרחשת כל יום, כל שעה, כל דקה. הם לומדים דרך התבוננות והקשבה, דרך חיקוי, ניסוי וטעייה. חלק גדול מההתנסויות האלה מתרחשות דרך ההתנהלות היום-יומית שלהם ודרך משחק. מטלות שאנו, המבוגרים, עושים באופן אוטומטי, מבלי לחשוב בכלל, מהוות עבורם שיעור חשוב ומשמעותי.\nככל שנהיה מודעים יותר לתהליך זה של הלמידה, כך נוכל לזמן לילדים שלנו עוד ועוד חוויות מעשירות ומצמיחות שכאלה בכך - והכל בדרך יצירתית ומהנה.\nנתחיל  שנלמד להסתכל על הילדים שלנו דרך \"העיניים של ההתפתחות\" ונראה מה באמת קורה שם. כך נבין טוב יותר איך נוכל לתרום ולהעצים את תהליך הלמידה הספונטני המתקיים שם ממילא.\nרוצים דוגמה? בואו ניקח פעילות שכיחה שאנו עושים כל יום על בסיס קבוע, הכנת ארוחת ערב, ונבחן אותה מקרוב. כמובן שאנחנו יכולים לארגן אחת כזו במו-עצמנו, צ'יק צ'ק, בעיניים חצי עצומות: חביתה, מלפפון, גבינה, פרוסת לחם. מה זה כבר בשבילנו? עניין של כמה דקות וזה מוכן. יושבים, אוכלים, והופ - למקלחת. ועשינו עוד \"וי\" מהיר.\nאבל אפשר גם אחרת. אתם יודעים מה זה עבור ילד בן חמש-שש לחתוך ירקות ולסדר אותם יפה בצלחת חגיגית? או לשבור ביצה לקערה מבלי שיפלו לתוכה גם שברי קליפה סוררים ומיותרים? גם לערוך שולחן, לספור מזלגות וסכינים, להחליט באיזה צבע יהיו המפיות ולקפל אותן יפה-יפה, למזוג מים לכוסות, למרוח פרוסות לחם בחמאה - כל אלו מהווים עבורם אתגר של ממש, מטלות של גדולים שהוא יהיה גאה לבצע, הזדמנות לעשות שימוש ביכולות המתפתחות שלו ולשדרג אותן. אם רק ניתן לזה את המקום והחשיבות הראויים.\nאני מזמינה אתכם לעצור לרגע את המרוץ ולשאול את עצמכם: אלו יכולות הילד שלי משכלל כרגע? במה הוא מתנסה עכשיו? איפה זה תורם לו? שימו לב כמה דברים הילד שלכם לומד כאן, על הדרך, מבלי ששמנו לב בכלל:\nפרש מפה, הביא וחילק צלחות וכוסות, קיפל מפיות, חתך ירקות ושבר בזהירות ביצה - והנה תרגול של מוטוריקה עדינה וגסה גם יחד.\nפינה את השיש על מנת שיוכל לעבוד עליו, התנסה והבין משמעות של רצף פעולות במהלך הכנת החביתה - מה קודם ומה אחר כך. בין לבין הוא רכש ידע בנושא של כמויות, מנייה וספירה ונחשף למושגים חדשים שהעשירו את שפתו: למעלה-למטה, סמיך-דליל, נוזל-מוצק. הוא גם הבין משמעות של סיבה ותוצאה (למה החביתה נדבקה למחבת? אולי כי לא שמנו מספיק שמן?) והתמודד עם פתרון בעיות כשלא הצליח למזוג מים לכוסות מבלי לשפוך.\nנהנה, למד להתמודד עם מטלות מאתגרות, תחושות של כשלון ותסכול ואפילו התאמן בדחיית סיפוקים (מתי זה כבר יהיה מוכן?).\nהוא התנסה בשיתוף פעולה (גם אח שלו רצה לעזור), למד לחכות, לנסח את רצונו, לעמוד על שלו.\nהאם העלתם בדעתכם שכל זה קורה בזמן הכנת ארוחת ערב אחת סטנדרטית?\nאז כן, זה מה שקורה שם - בכל פעילות אחרת שילד עושה, אם רק נייצר את המרחב ונאפשר להם להתנסות. כמובן שלא בכל יום. למי יש כוח וזמן? ובכל זאת, ככל שאנחנו, ההורים, נהיה יותר מודעים לחשיבות העניין, כך נפנה לזה יותר מקום. יכולים לראות את הקשר בין כל זה לבין השתלבות טובה יותר בכתה א'?\nאז על מה לשים את הדגש? הנה כמה נקודות מפתח מרכזיות:\nמכירים את המצב בו אנחנו מדברים עם הילדים שלנו ולא מוצאים את המילים? זה יכול להגיע למשפט הזוי כמו \"תביא לי את זה, נו, הדבר הזה, ליד הזה על המדף\". חשוב שתשימו לב לכך. ותרו על ה\"זה\" וכנו את החפצים בשמם. דברו איתם בשפה של גדולים, מבלי להתיילד. אל חשש, גם אם הם לא מכירים מילה מסויימת, הם יבינו את משמעותה מתוך ההקשר, והנה עוד מילה נוספה לאוצר המילים שלהם. בנוסף, הקריאו להם סיפורים על בסיס קבוע (שזה בכלל רעיון טוב), כולל המילים ה\"קשות\".\nעל מנת לעזור לילד שלנו להתמודד עם כתה א' (והחיים בכלל) כדאי שנלמד אותו לחוות את הדבר הזה שנקרא תסכול מבלי להתמוטט. איך? כשהוא מנסה לעשות משהו ולא מצליח, כשהוא רוצה ולא מקבל ומתחיל לצאת מאיפוס (כעס, צעקות, בכי, השתוללות) נשמור על איפוק, נזכיר לעצמנו במה מדובר (הילד מתאמן על הכלת תסכול ואנחנו אמורים לעזור לו) ונפעל בשיקול דעת. נשחרר משפט אמפטי אמיתי: \"כן, מתוק שלי, אני יודעת שאתה רוצה\" או \"באמת מרגיז שהציור לא יצא לך כמו שרצית\" ונחכה בסבלנות עד שיצליח \"לעשות את הסוויץ'\".\nבלי נאומים והסברים מייגעים, בלי הבטחות מבוהלות, בלי כעס \"מה כבר קרה?\". ניתן לילד את המרחב לעכל את הקושי ולהכיל אותו. המסר שעובר יהיה: כן, תסכול זה קשה, אבל לא מתים מזה. כמה פעמים כאלה יאמנו את הילד המתוק שלנו לעזור לעצמו, לבלוע את הצפרדע ולהמשיך הלאה.\nפעם ילדים גדלו \"למטה\", בחצר. היום הם מבלים שעות מול מסכים. הקפידו יותר על בילוי מחוץ לבית: גינה שכונתית, גן שעשועים, חוף הים. המרחבים מזמינים את הילד להפעיל את גופו: לרוץ, לקפוץ, להתנסות במתקנים השונים, לנסוע באופניים, ברולר-בליידס, לשחק בכדור. כל אלו יתחזקו את גופו ויאמנו את שריריו. חגיגה למוטוריקה הגסה!\nואם אתם כבר בגינה, המציאו משחקי כדור המשלבים מסירה ותפיסה (החלק המוטורי) עם משחקי מילים - לומר תוך כדי זריקת הכדור שמות של ילדים, מאכלים, צבעים, חיות וכדומה. אפשר גם לספור יחד בקול רם כמה פעמים הכדור עובר מיד ליד מבלי ליפול. עד כמה נגיע?\nזוכרים שפעם הכנו מתנות לאנשים אהובים עלינו? הילדים שלכם יאהבו את זה. השחילו איתם חרוזים למחרוזות, ציירו תמונות, צרו קולאז' מגזירי מגזין צבעוני, אפו עוגות ועוגיות בצורות, צרו פסלים מחמר, דאס או פימו. כל אלו מזמנים זמן משפחה מהנה ועל הדרך גם תרגול חוויתי וכייפי של אותם שרירים קטנים שכה חשובים למשימת הכתיבה העתידית.\nנוסעים עם הילדים במכונית? זה הזמן למשחקי מילים: \"מה מתחיל ב...\"; \"מה נגמר ב...\"; \"מה מתחרז עם\"; מה ההיפך מ...\". ספרו מכוניות אדומות, נסו לזהות ספרות בלוח הזיהוי של המכונית שלפניכם, מנו את ימות השבוע קדימה ואחורה. הרבה יותר מוצלח מלריב על מי נכנס לטריטוריה של מי במושב האחורי.\nגם בבית אפשר לשחק וללמוד תוך כדי: מי יכול ללכת על המרצפות מבלי לגעת בקווים? ללכת על הקו מבלי ליפול? למיין זוגות גרביים, כביסה על פי צבע, וכדומה. והנה הם גם עוזרים במטלות הבית.\nרוצים שהילד יתאמן על כתיבת אותיות או מספרים? מי אמר שצריכים לעשות את זה דווקא על דף? ישנן עוד אפשרויות, הרבה יותר מהנות, לעשות זאת: לחרוט במקל על חול רטוב, לפסל מפלסטלינה או מבצק, שאפשר גם לאפות ולאכול אחר כך, לצייר בצבעי אצבעות, במכחול על הגוף, בטוש על לוח מחיק. כיף!\nהיעזרו בו כשאתם צריכים להתקשר למישהו. בקשו ממנו שיחייג עבורכם. מניסיון, תוך ימים ספורים הוא יצליח להתמודד עם המטלה.\nזה הרבה יותר מאתגר כשהמטרה היא \"אמיתית\".\nעורכים קניות עם הילד? בקשו ממנו לבחור ולשים בשקית שמונה קלמנטינות יפות, עשר עגבניות - והנה הוא מונה! השוו איתו מחירים: עוד דרך להכיר את הספרות וערכן. הוא רוצה ממתק? תנו לו מטבע של חמישה שקלים, שיבחר בעצמו משהו בתקציב הזה. למדו אותו להבחין בין סוגי המטבעות השונים ואת ההבדלים ביניהם, למשל כמה מטבעות של שקל אחד שווים חמישה שקלים, תנו לו לספור את העודף. רואים את הערך?\n.\n\t גם כאן - זהו כר נרחב של למידה והתפתחות. במידת הצורך עזרו לו להבין מה קרה, חפשו יחד פתרונות, היו שותפים אך תנו לו להוביל. אפשרו (ועזרו אם צריך) להישאר לבד אצל חבר. תנו לו להסתדר באופן עצמאי עם ילדים ומבוגרים גם כשאתם לא בסביבה.\nהתייעצו איתו, התפעלו מרעיונות שהוא מעלה, גם אם הם לא לגמרי ישימים. עודדו יוזמות: \"יופי שקבעת עם איתי ללכת לבריכה! עכשיו בוא נראה מתי זה מתאים\". תנו לו לבחור (במקומות שמתאים לכם), להתנסות - גם במחיר של טעויות. אל תמהרו להשיא עצות ולפתור עבורו בעיות שהוא נתקל בהן. תנו לו להתמודד בכוחות עצמו. הוא מסוגל.\nחשוב לציין שגם אם הילד שלכם מתקשה עדיין בחלק מהמיומנויות, הלמידה לא מסתיימת ביום הראשון של כתה א'. המשיכו בכל אלה גם אחר כך. הרעיון הוא לטעת בילד שלנו תחושה שהוא יכול, שהוא מוצלח, שאנחנו גאים בו ורואים אותו בגדולתו. מן \"רוח-גבית\" הורית, המלווה אותו במעבר החשוב הזה.\nמאחלת לכם המון הצלחה והנאה!\nאלי\n,"}
{"article_id": "0,7340,L-4694304,00.html", "header_title": "קשב וריכוז: כך תכינו את הילדים ללימודים", "full_text": "ההתמודדות עם הפרעות הקשב של ילדים בגיל בית הספר היא אחת מהסוגיות השכיחות שעולה לדיון בקרב הורים ומורים כאחד. בודדים המקרים בהם הילדים עצמם שותפים בדיונים אלה, ומידורם מהדיונים מהווה אחד מהגורמים המקשים על הטיפול וההתמודדות עם תופעות הפרעת הקשב.\nכאשר ילד מאובחן עם הפרעת קשב, הכוונה היא להפרעה שמקורה העיקרי בהפרעה נוירולוגית. בהתאם לנתוני משרד הבריאות בישראל שכיחות הפרעה זו היא בקרב 5%-10% מכלל ילדי בית הספר בגילאי 12 שנים. שכיחות התופעה גבוהה פי שלושה בבנים מאשר בבנות, בעיקר בסימנים של תנועתיות יתר ופזיזות.\nמשמעותה הבסיסית של הפרעת הקשב, היא הקושי לווסת את מיקוד ההתייחסות והלמידה בגלל עומס גירויים חיצוניים ופנימיים. למרות שמכלול הגירויים יתכן ויהיה זהה לכל הלומדים, ילדים עם הפרעות קשב יתקשו להתמקד ויעסקו בו זמנית בכל גירויי שיתעורר. למרות שההגדרה היא אחידה עבור כל המאובחנים כלוקים בהפרעה זו, הדרכים בהן היא באה לידי ביטויי שונות ולכן גם הדרכים להתמודדות צריכות להיות מגוונות ומותאמות לכל ילד וילדה.\nעל מי משפיעה הפרעה זו בעיקר? מורים טוענים כי תלמידים עם הפרעת קשב מפריעים לסובבים אותם ללמוד, ואילו ההורים טוענים כי ילדים עם הפרעת קשב משפיעים על התנהלות משפחתית תקינה.\nכל זאת נכון, אבל, מקור ההפרעה הוא בילד עצמו, ולכן, ההפרעה משפיעה לפני הכל על הילד. מתוך הבנה זו יש להתחיל בשיתוף פעולה שיוביל להתמודדות עם אתגרי הפרעת הקשב.\nבמקום לדבר עם הסובבים על הילד והקשיים הנובעים מהפרעת הקשב שיש לו, צריך לדבר תחילה עם הילד, ולברר כיצד הוא חווה את חוויות הלמידה וההתמודדות היומיומית ומה הוא היה רוצה לשנות בהתנהלותו. המוטיבציה הפנימית של הילד לשינוי היא הגורם המשפיע במיוחד על התהליך כולו.\nמרבית הילדים עם הפרעת הקשב מודעים לכך שמשהו מפריע להם לסיים משימות, להקשיב, לבדוק, להעתיק מהלוח. גם אם אינם קוראים לכך \"הפרעת קשב\" הם מודעים לקשיים. אף אחד לא אוהב להיות שונה ופחות טוב, ושיח גלוי לא רק שיפזר את עננת המסתורין סביב חוסר ההצלחה, יאפשר בעיקר מציאת פתרונות יעילים.\nהפתיחות בשיח הישיר בין ההורים, המורים והילד עם הפרעות הקשב מהווה בסיס ראשוני, שחייב להיות מלווה גם בידע ברור על הפרעת הקשב. כל הגורמים השותפים צריכים ללמוד על הפרעת הקשב ומשמעותה בגילאים שונים. הידע מהווה עבור כולם, ובעיקר עבור הילד, כוח קוגניטיבי שבעזרתו מתמודדים עם אתגרי הקשב.\nכך לדוגמה, בשעה שהילד מבין שהוא לא מספיק להעתיק מהלוח בגלל מסיחים אובייקטיביים ולא בגלל שהוא \"לא חכם כמו כולם\", הוא יבקש ביוזמתו לשבת מול הלוח וקרוב אליו על מנת לצמצם את המסיחים הסביבתיים והוא לא יבין זאת כעונש.\nקשיי ההתארגנות של ילדים נובעים מסיבות שונות. בקרב ילדים עם הפרעות קשב, לעיתים קרובות מקור קשיים אלה הוא עומס המידע המציף את הילד בעת הניסיון להתארגן. לכן, אסטרטגיית ארגון המתחילה מהגדרת מטרה ממוקדת כמו \"ארגון מערכת השעות למחר\", \"הכנת הבגדים לבית הספר\", \"סידור המיטה לקראת השינה\", \"סידור שולחן האוכל לארבעה סועדים\" וכדומה, ממקדות את הילד עם הפרעת הקשב במטרה ברורה שאם מופיע מסיח, ניתן לחזור למטרה העיקרית ביעילות.\nנקודה עקרונית שיש להדגיש במהלך השיח הפתוח עם הילדים היא האחריות. הילד אחראי להתמודדותו עם המטלות ועם אתגרי הקשב. ההורים והמורים נמצאים שם עבורו ולמענו, אך לא במקומו. אין לקבל משפטים כמו \"לא הספקתי כי יש לי הפרעת קשב\" אלא לכוון את הילד מה ניתן לעשות על מנת להספיק וממי ניתן לבקש עזרה. שיח זה מתאים לכל גיל, כבר מגיל הגן ובמשך כל שנות הלימוד בבית הספר.\nיש גם הורים הסובלים מהפרעות קשב וריכוז. חשוב מאוד שהורים עם בעיות קשב וריכוז יחשפו וישקפו לילד איך הם מתמודדים עם הפרעות הקשב, כך הילד רואה שאפשר לגדול ולהתמודד עם זה והשד הוא לא כזה נורא וכן ביטחון לילד, שהוא לא לבד במערכה."}
{"article_id": "0,7340,L-4365841,00.html", "header_title": "קשיים רגשיים: איך תגרמו לילד לפתוח את הלב", "full_text": "יותר ויותר הורים שומעים מהגננת או מהמורה של ילדם את המשפט: \"לילד יש קשיים רגשיים\". בדרך כלל למשפט הזה תתלווה גם הזמנה, לעתים הוראה, לקחת את הילד לטיפול. ואכן, טיפול הוא כלי חשוב ומקדם, לפעמים מציל חיים - מי כמוני יודעת. יחד עם זאת, יש גם הרבה דברים שאתם, ההורים, יכולים לעשות בבית, במסגרת המשפחתית היומיומית שלכם, שיעשו שינוי של ממש ויעזרו לילד שלכם להתמודד טוב יותר עם הקשיים הללו, כך שלא תצטרכו לעשות שימוש בעזרה חיצונית, או לפחות תקטינו את היקפה.\n:\nבכתבה הקודמת עסקנו בהתמודדות עם תסכול, דחיית סיפוקים, קבלת גבולות וסייגים, ויצירת מרחב מאפשר בו הילד שלכם יוכל לשפר חמש מיומנויות בסיסיות בחיים: עצמאות, שליטה, אחריות, בחירה ויוזמה.\nהפעם נעסוק בתקשורת, כלי מרכזי בחיים בכלל ובמשפחה בפרט, שיסלול למענכם דרך ישירה לליבו של ילדכם ויעזור לכם להכיר מקרוב, באופן אינטימי ומעמיק, את מה שמעסיק אותו, מציק לו ומעמיס עליו.\nזהו הכלי שיעזור לכם לייצר שיחה טובה עם הילד שלכם, גלויית לב ומשתפת, כי איך תוכלו לדעת כיצד לעזור לו אם אין לכם גישה למה שיושב לו על הלב?\nנתחיל בכך שנסכים על כך שגם לילדים יש מועקות. מוסכם? הנושאים המטרידים אותם אמנם שונים לגמרי משלנו, אך עדיין - מועקה היא מועקה. זה יכול להיות הלחץ שהם חווים בבוקר בבית במהלך ההתארגנות לגן או לבית הספר, האח שמעצבן, זה שאומרים להם כל הזמן מה לעשות, החבר שרב איתם, הגננת שלא הסכימה לתת להם את תפקיד התורן אפילו ש\"המון זמן הם לא היו\" וכו'.\nבוודאי כשמדובר בקושי מתמשך כמו הסתגלות לאח חדש שנוסף למשפחה (וברגע אחד הפר את האיזון שהיה קיים עד אז ושינה את כל חוקי המשחק), מעבר לבית חדש או למסגרת לימודית חדשה, קשיי פרידה, ובטח מצבים משבריים כמו גירושין, מחלה, מוות.\nכשאנו, המבוגרים, מוטרדים ממשהו אנחנו מחפשים הזדמנות \"לפתוח שולחן\" עם חבר, בן/בת זוג ולשפוך את הלב. חלקנו אף נעזרים בייעוץ מקצועי, טיפול, סדנה - כל מקום בו נוכל לשתף, לקטר ולפרוק את התחושות המעיקות האלה. והילדים? מה הם עושים עם כל המטען החורג הזה? לאיפה הם מנתבים אותו?\nאז זהו - לשום מקום. ילדים לא מנהלים שיחות נפש. הכל נשאר בתוכם, לא מודע ולא מעובד, מה שמותיר אותם עם אבנים כבדות מאוד, המכבידות עליהם, גוזלות מהם המון אנרגיה ופוגעות ברמת הפניות, יכולת הלמידה וההתנהלות המותאמת לגילם.\nמה שאנחנו נראה כלפי חוץ זה ילד המתקשה להתמודד עם אתגרים כמו לשבת יפה במפגש (או בשיעור), לחכות בסבלנות שהמשחק שהוא רוצה יתפנה, לקבל תשובה שלילית לבקשותיו, דעות שאינן תואמות את שלו, מרות של דמויות סמכות... ילד מוצף רגשית עם פתיל קצר המבטא את תחושותיו דרך ההתנהגות שלו, כי זו השפה של ילדים.\nכשהם נכנסים בקלות רבה מדי למאבקי כוח, מתפרצים, נעלבים מכל דבר וכדומה, זו דרכם לומר לנו שקשה להם, שכבד להם על הנשמה. והמשקעים האלה מתווספים אף הם למאגר הגדול הקרוי \"קשיים רגשיים\".\nמשהו מתוך כל זה נשמע לכם מוכר? איך אתם מגיבים לזה בדרך כלל?\nהרשו לי לנחש. בחלק לא מבוטל מהמקרים זה מעצבן ומקומם ומייצר תגובה\nכעוסה וחסרת סבלנות. מאחורי הכעס מסתתרים שלל רגשות אנושיים העולים בנו בשנייה אחת: עלבון - \"הוא לא שם עלי, לא סופר אותי, לא מכבד אותי מספיק\"; אשמה - \"זה הכל בגלל שפינקתי אותו יותר מדי, לא שמתי גבולות, נכשלתי כהורה...\"; וגם דאגה - \"מה יהיה איתו כשיהיה גדול יותר, בבית ספר, בצבא, בחיים בכלל?\".\nאלא שבשורה התחתונה, שימו לב, הילד שלכם לא קיבל עדיין מענה הולם למצוקתו. זו שלמעשה הניעה אותו מלכתחילה להתנהלות הבעייתית.\nעל מנת לשחרר את הילד מהמשקולת הזו, המורידה אותו למטה ומונעת ממנו להגיע להישגים טובים יותר, עלינו לפלס דרך ל\"בפנוכו\" של הילד שלנו ולעזור לו פשוט לנקז את כל מה שנמצא שם ומעיק עליו. זה מה שעושה שיחה טובה.\nאיך עושים את זה? הנה כמה כללים שיאירו ויסייעו:\nכזו שאתם מתכננים מראש, החל מהעיתוי (בטח לא כשאתם עייפים או הילד באמצע התכנית האהובה עליו), דרך בחירת המילים וטון הדיבור.\n.\n\t אנחנו רוצים אותו כשותף אמיתי.\nצאו מתוך נקודת הנחה שהילד שלכם הוא ילד טוב וכאלה הם גם מניעיו. התנהגותו נובעת מקושי ואתם למעשה היחידים שהוא יכול לדבר איתם על זה. נסו לדמיין את עצמכם במצב דומה לשלו, זה יעזור לכם להיכנס לנעליו ולהבין אותו יותר. התייחסות כזו תגרום לו להרגיש מחוייב יותר, הוא לא ירצה לאכזב את הוריו שכל כך מאמינים בו, ובוודאי גם בטוח ומוגן יותר - הוא נמצא בסביבה אוהדת.\nזה יכול להיות התעניינות נקודתית במשהו שאנחנו יודעים שקרה היום, במילה טובה, מחמאה, כך שהילד שלנו ירגיש ש\"פנינו לשלום\". לא תמיד זה ברור. בדרך זו אנחנו מכשירים את הקרקע להמשך - מייצרים אווירה נעימה, נוטעים אמון וביטחון בליבו שאנחנו כאן בשבילו באמת.\nבמשפט קצר, מדוייק ואמפאטי: \"אני רואה שבימים האחרונים אין לך כל כך מצב רוח...\". המשפט הזה מדבר על רגש ואם הוא מדוייק - הוא ייגע בעצב חשוף וייצר תגובה בצד השני. במשפט הזה אנו מעבירים לו מספר מסרים מאוד חשובים ומקרבים: אנחנו רואים אותך, מרגישים אותך, מבינים לליבך, נותנים לרגשות שלך מקום ולגיטימציה. אתה יקר וחשוב לנו. מי צריך יותר?\nהתכוננו לשמוע גם דברים קשים. כשהשיחה טובה היא אכן מנקזת משקעים, ולמשקעים יש לעתים ריח לא נעים - תלונות, מענות, האשמות, כעסים... כל מה שיושב לילד שלכם על הלב ומייצר בתוכו את אותה תסיסה רעלנית. התפקיד שלכם כאן הוא להקשיב ולא להתנצח. לא להתגונן ולא לענות. להכיל את כל העומס הזה ולתת לילד שלכם להוציא הכל ללא חשש. גם אם הוא טועה בהסתכלות ובפרשנות שלו את המציאות - עם רגשות אנחנו לא מתווכחים.\nקנאה באח שנולד, מריבה עם חברה טובה, חשש לקראת מעבר למסגרת חינוכית חדשה... אתם לא מכניסים להם רעיונות לראש - הם כבר נמצאים שם. אולי בלתי מעובדים ולא מודעים, אך בהחלט \"גובים שכר דירה\" ומטרידים. עצם הדיבור עליהם בלבד עשוי לייצר תחושת הקלה ושחרור גדולים מאוד.\nהחזירו את הכוח והשליטה על חייו לידיים שלו, וכך הוא יחוש ביטחון רב יותר. מעבר לכך -\nכל רעיון שיבוא ממנו, יהיה טוב פי כמה מרעיון שלנו, מעצם זה שהוא הגה אותו. הוא גם יחוש מחוייב יותר אליו - כך שהסיכוי שהוא יעשה בו שימוש יהיה גבוה יותר.\nרוצים שהילד שלכם יספר לכם מה מציק לו? ספרו אתם גם! כשהשיתוף הוא נורמה במשפחה, כשהקשיים והטרדות הן חלק מהקיום, לגיטימיים ומותרים ואפשר לדבר עליהם - יותר קל גם לילדים לעשות זאת. כמובן בהתאם לגיל וליכולות ובלי להעמיס יותר מדי.\nואם כל זה לא עוזר - מספר פגישות ייעוץ ממוקדות שלכם עם איש מקצוע שילווה אתכם בתהליך, יסייעו לכם לעזור לילדים שלכם. בדרך זו ההורים רוכשים כלים יעילים שנשארים איתם גם בהמשך והם אלה המחוללים את השינוי. אני בעד להחזיר את הכוח לידיים של ההורים! ואתם?\nבהצלחה!\nשלכם, אלי\n,"}
{"article_id": "0,7340,L-4391002,00.html", "header_title": "לישון כמו תינוק: לכמה שעות שינה הילדים זקוקים?", "full_text": "כדי להרגיל תינוקות וילדים להרגלי שינה בריאים, רצוי ליישם בצורה עקבית את ההרגלים שמיד יפורטו, ולהקפיד על מספר השעות הממוצע לו הם זקוקים.\nאבל לפני הכל אנפץ שלושה מיתוסים נפוצים:\nעל פי מחקרים, למחצית מהאוכלוסייה הבוגרת יש הפרעות שינה (\"אנשי הלילה\").\n. הוספת דייסה לבקבוק התינוק או מתן אוכל \"מוצק\" לא תשפר את שינת התינוק.\nהשכבה לישון מאוחרת או קפיצה על זמני שינה במהלך היום לא תגרום לילד להתעורר בשעה יותר מאוחרת.\nהשינה היא צורך פיזיולוגי של הגוף, כשהצורך משתנה בהתאם לגורמים הבאים:\n• גיל.\n• משקל.\n• מצב רפואי.\n• בשלות רגשית ופיזיולוגית.\n• מטען גנטי.\n• מזג (אופי).\n• הרגלי שינה קיימים.\nכמו בובות, \"מוביילים\" ותאורות שונות – אלה עלולים להפריע לשינה וגם להוות סיכונים בריאותיים. למשל, לסכנה לחנק מגוף זר בשל שאיפת חלקים של בובות וצעצועים במיטה.\nלדאוג שתהיה בעלת תו תקן (מרווח בין הסורגים לא יעלה על שבעה סנטימטרים), שיהיו בה שמיכה מתאימה לגודל התינוק, סדין מתוח, מגן ראש (לא חובה שיהיה במיטה) קשור ומהודק למיטה.\nשל 21-23 מעלות צלזיוס.\n, להגיינה של התינוק (החלפת חיתולים רטובים).  על מנת למנוע תפרחת חיתולים מומלץ להשתמש בתכשיר מגן התומך בשכבת ההגנה הטבעית של העור ויוצר שכבת מגן עמידה לאורך זמן והמאפשר לעור התינוק לנשום כראוי.\nמריחת תכשיר שכזה מומלץ למניעה כמו גם לטיפול לאחר הופעת התפרחת. מומלץ להשתמש במשחה מרגיעה, כמו משחת בפנטן למניעת תפרחת חיתולים, או משחה טיפולית של לייף, און בייבי קלנדולה, קמילוטרקט בייבי ותכשירים נוספים.\n. על פי המלצות משרד הבריאות שינה הינה רק על הגב.\nההנחיות, שמחולקות ליום וללילה, כי יש קשר ישיר בין השינה ביום לבין השינה בלילה. ובכל מקרה, מילת המפתח בנושא שינת תינוקות וילדים היא עקביות.\nמספר שעות השינה הינו ממוצע, ושוב יש לקחת בחשבון שכל ילד זקוק לשעות שינה שונות על פי אופי וטמפרמנט, גנטיקה, ביטחון הילד, וכדומה.\n1.\n– מומלץ לחשוף את התינוק מדי יום לאור השמש.\n2.\n– יש להנהיג סדר יום עם נקודות ציון קבועות מבחינת: זמני האכלות, שינה ויקיצה ומשחק. למשל: טיול בגינה שמיד בתומו או במהלכו התינוק יקבל אוכל ולאחריו מקלחת ואחריה שינה. כמובן שכל אחד יכול לקבוע את נקודות הציון בזמן שמתאים לו. אין נוסחה או המלצה גורפת לכולם.\n3.\n- להקפיד להשכיב את הילד במיטתו במהלך השינה, גם ביום וגם בלילה.\n4.\n– יש להשתדל לנתק את הקשר בין אוכל ושינה מגיל שלושה חודשים. כלומר, לא לאפשר לילד להירדם בזמן האוכל וגם לא בזמן הנקה. חשוב לזהות מתי האכילה אינה לצורך הזנה, אלא לצורך הירדמות.\n5.\n- ברגע שמזהים אצל הילד סימני עייפות (לדוגמה: שפשוף העיניים, משיכה באוזניים) יש להשכיבו לישון מהר ככל האפשר.\n1.\n- מספר פעולות מרגיעות שייעשו בצורה עקבית ורגועה יגרמו לכך שהילד יבין ויידע שהן מובילות לשינה (וגם מעודדות שינה). כך הוא יבין מתי מתחיל הערב ויידע למה לצפות.\n2.\n- חשוב לא לתת לילד להתמכר לצרכים שלא יוכל לספק אותם לעצמו (כגון נדנוד בעגלה, הירדמות על הידיים, נסיעה או שהייה ברכב ממונע).\n3.\n- כל עוד הילד בוכה חשוב להיות לידו, לנחם אותו ולתת לו תחושת ביטחון, לדוגמה על ידי שיר, ליטוף או מגע.\n4.\n– אפשר לתת לילד להיקשר לחפצים כגון שמיכה (\"שמיכי\"), חיתול, מוצץ, דובי, וכדומה.\n5.\n- במידה והילד נרדם תוך כדי אכילה בלילה, ניתן להפחית או להפסיק את האכלות הליליות, כמובן עם התייעצות איש מקצוע רפואי.\n6.\n- בתהליך ההרדמה מומלץ לשלב בין ההורים כדי למנוע תלות בהורה אחד בלבד. ניתן לשבת על כיסא ליד מיטת התינוק ולהרחיק במעט את הכיסא בשלבים (כל מספר ימים), עד לשלב שבו כבר אין צורך בנוכחות ההורים בחדר בזמן ההירדמות."}
{"article_id": "0,7340,L-4043667,00.html", "header_title": "לילה טוב? 10 טיפים לשינה רציפה אצל ילדים", "full_text": "שמונה שעות של שינה מתוקה, עמוקה ורציפה, במשך לילה שלם - ללא הפרעות, ללא מבקרים בלתי קרואים... זוכרים דבר כזה?\nבמסגרת עבודתי אני פוגשת הורים רבים מדי שכבר שכחו מתי היתה הפעם האחרונה שבה חוו את החוויה ההכרחית הזאת לגוף ולנפש. למעשה, הם מתייחסים לעייפות הכרונית כבר כאל עובדת חיים בלתי ניתנת לשינוי. האומנם כך?\nכולנו מכירים את זה: כבר סיפרנו סיפור אחד או שניים, לא פעם נעתרנו גם לסיפור שלישי \"אחרון ודי\", ליווינו לשירותים, הבאנו כוס מים, ושוב כיסינו בשמיכה. עכשיו אנחנו בסלון, מנסים להתחבר לחלקים אחרים שלנו שאינם בהכרח הוריים, והנה שוב מפציע הזאטוט: כואבת לו הבטן, הוא לא יכול להירדם, הוא בכלל לא עייף, הוא רוצה להיות רק עוד קצת איתנו ובעצם הוא נזכר שלא אכל ועכשיו הוא ממש ממש רעב!\nלפעמים אנחנו מרגישים קצת לא בסדר בהתעקשות על כך שהילד ילך לישון, הרי בסך הכל לא היינו איתו הרבה שעות וכבר אנחנו רוצים \"להיפטר ממנו\"? אולי באמת לא הספיק לו הזמן המשותף? אולי אנחנו מעבירים לו מסר שהוא לא רצוי?\nחשוב שתדעו: הדרישה שלכם לגיטימית! הלילה נועד לשינה, ושינה היא אחד מ\"אבות המזון\" החשובים לגדילה ולהתפתחות. רוב היכולות המרשימות הקשורות בקוגניציה, בהתפתחות חברתית, רגשית וגופנית וברכישת שפה מתרחשות בשעת השינה. עד גיל שנתיים ישן התינוק בממוצע יותר שעות מאשר הוא ער, ובמהלכן מגיע המוח לתשעים אחוז מגודלו הבוגר. עד גיל חמש, למעשה, זמן השינה גדול מזמן הערות.\nבשלב מסוים אנו מצפים מהילד שיישן לילה שלם. אין לנו עוד כוח ללכת שוב מהמיטה החמימה אל חדר הילדים, באיברים כבדים, בעיניים כמעט עצומות ובתחושות קשות עייפות נוראית המלווה בכעס, ברגשות אשם ובחוסר אונים. הדבר קשה שבעתיים כשאנו חושבים על יום המחרת, שבו נצטרך להתייצב ערניים ויעילים בעבודה.\nאז איך מגיעים למצב שבו אחרי ה\"לילה טוב\" שאמרנו לילדים מתחיל באמת לילה טוב? הנה 10 כללים ליצירת השינוי, לטובת לילות ארוכים ורגועים:\nבדקו את עצמכם: עד כמה אתם שלמים עם הפרידה בלילה? על מה אתם חושבים כשמדובר בשינה? מגוון תחושות יכולות לצוף - רחמים, געגוע, דאגה ואולי גם הפחד להחמיץ אירועים חשובים בזמן השינה. הפרידו בין התחושות שלכם לתחושות הילד. אתם חשים החמצה? הוא לא בהכרח חש גם כך. זה לסדר להיפרד לכמה שעות למילוי מצברים, ולהיפגש שוב רעננים ושמחים יותר.\nחשוב שההורה יבין את חשיבות השינה עבור ילדיו וגם עבורו כאדם: ילד ישן מתפתח טוב יותר, והורה ישן הוא הורה סבלני, מכיל ושמח יותר.\nהרבה יותר קל בשניים, כשיש שיתוף פעולה. בנו תוכנית משותפת עם בן או בת הזוג, כששניכם תומכים, מעודדים ומזכירים זה לזה את חשיבות העניין.\nבשעות אחר הצהריים ידעו את הילדים שמהיום והלאה נוהל השינה משתנה. פרטו ככל האפשר את החוקים והשלבים החדשים בבית.\nהמעבר משינה לערות קשה מאוד לילדים, שהם אוכלוסייה פעלתנית במיוחד, ואנחנו יכולים לסייע להם. כשעה וחצי לפני השינה הורידו בהדרגה את רמת הגירויים בבית - סגרו את הטלוויזיה, סדרו את הצעצועים, עמעמו את האורות וכן הלאה. אפשר להשמיע מוזיקה נעימה ואפילו להדליק נרות, כל זה כדי להשרות שקט ורוגע שיעזרו לילדים \"להוריד הילוך\".\nחזרו באופן יומיומי על הפעולות הקבועות שלפני השינה - ארוחת ערב, אמבטיה או מקלחת, ארגון הבגדים והתיק למחר. הקביעות והחזרתיות מייצרים יציבות וביטחון, הילדים יודעים מה מצופה מהם ומתנהגים בהתאם.\nצרו טקס לפני השינה עצמה, עם סיפור, מוזיקה שקטה, שיר ערש, מסאז' בכפות רגליים או כל דבר שנעים לכם ולילד. זה גם הזמן הטוב ביותר לשיחה שקטה המסכמת את היום ומייצרת חוויה חשובה של \"ביחד\".\nאם הילד קם באמצע הלילה, גשו אליו אבל אל תדליקו את האור או תוציאו אותו מהמיטה. היו לידו, הניחו עליו יד, אבל אל תיצרו גירויים. עמדו ליד המיטה שלו במשך כמה דקות וחזרו לחדרכם. המסר שאתם מעבירים הוא \"שום דבר מעניין לא קורה בלילה, אמא לא משתפת פעולה, אפשר לחזור לישון\".\nחזרו על שגרת הערב, טקס השינה ואופן התגובה בלילה בכל לילה מחדש, עד שהילד יבין שאתם רציניים ומתכוונים לכל מילה שאמרתם - אין את מי להפעיל או מה להרוויח בלילה, ומה שנשאר זה פשוט לישון.\nבכל בוקר שבחו את ילדיכם על ההשתדלות ועל ההישגים, גם אם המטרה עדיין לא הושגה במלואה. מילה טובה תמיד תגביר את המוטיבציה להמשיך ולהשתדל."}
{"article_id": "0,7340,L-4223353,00.html", "header_title": "כך תדעו: האם הילד בשל לעלות לכיתה א'?", "full_text": "עברנו את פרעה, יצאנו לעצמאות, והנה אנחנו בישורת האחרונה ושנת הלימודים נראית פתאום קרובה מתמיד לסיומה. בימים האחרונים אני פוגשת לא מעט הורים חוששים, שילדיהם אמורים לעלות בשנה הבאה לכיתה א', ו\"ים\" של שאלות מציף אותם: האם הילד שלי באמת מוכן? האם יצליח לשבת בסבלנות על הכיסא כל כך הרבה שעות? האם יהיה תלמיד טוב? ימצא חברים ויהיה אהוב ומקובל בקבוצה? ולא פחות חשוב, האם אנחנו עשינו כל מה שניתן על מנת לעזור לו להגיע במיטבו לבית הספר? ואולי יש עוד משהו שניתן לעשות ופיספסנו, חלילה?\nזה בדיוק הרגע לעצור ולבדוק מה ילד צריך לדעת, אלו כישורים ומיומנויות הוא אמור לרכוש על מנת להיות מוכן באמת למשימת בית הספר, וכמובן מה אנחנו ההורים יכולים לעשות, מה כדאי ללמד, על מה לשים את הדגש, אפילו בזמן הקצר שנותר עד לתחילת שנת הלימודים הבאה. והכל באופן עצמאי, ללא קורסים מיוחדים ולחץ מיותר, מה שנקרא: \"מוכנות לבית ספר תוצרת בית\".\nוהנה כבר אמרנו את המושג הראשון הכל כך חשוב, שעולה באופן טבעי כשאנו מדברים על מוכנות לכתה א': בשלות. אז מהי אותה בשלות שכולם מדברים עליה?\nובכן, בשלות הינו מושג התפתחותי הקשור לזמן, ועוסק בתהליכים הקורים באופן טבעי וספונטני. לדוגמה, תינוק שמתחיל לזחול. זה יקרה, בלי שנעשה\nאך אנו יודעים שישנם תינוקות הזוחלים מוקדם יותר, ואחרים - מתעכבים. אז האם זה רק עניין של בשלות? התשובה היא לא, גם המוכנות משפיעה והיא עוד מושג שחשוב להכיר. זהו התחום בו כן ניתן להשפיע וכאן אנחנו, ההורים, נכנסים לתמונה ויכולים לסייע ולקדם את ילדינו: לספק מרחב מאפשר יותר, לזָמֵן התנסויות, לעודד ולחזק.\nאיך עושים את זה? אם נחזור לדוגמת התינוק הזוחל, ככל שהוא ישכב יותר על הבטן ולא על הגב, יבלה זמן ממושך יותר על הרצפה ולא בעגלה או בלול - כך הוא יגיע מהר יותר לשלב הזחילה. וזה כבר תלוי גם בנו.\nואיך כל זה קשור למוכנות לכתה א'? כשאנחנו מדברים על מוכנות לבית ספר, מוכנות ללמידה, אנחנו שואלים למעשה האם הילד יהיה מסוגל להתמודד עם המשימה בהצלחה? לא מעט הורים טועים לחשוב שמה שילד צריך לדעת זה אותיות ומספרים ושזה אומר שהוא מוכן. זו המטרה העומדת מול עיניהם ולשם כך הם ירכשו חוברות עבודה ויתחילו \"לעבוד עם הילד\". במקרה הטוב, הוא ישתף איכשהו פעולה, תוך כדי התנגדויות, הסברים ושכנועים. במקרה הפחות טוב, הוא יסרב בכל תוקף ויפתח אנטגוניזם לכל דבר שיש לו צורה של חוברת - והנה \"גול עצמי\" שעוד נשלם עליו בהמשך הדרך.\nואני רוצה להזכיר שבמושג \"מוכנות לכיתה א'\" אנחנו לא מדברים רק על קריאה או על תרגילי חשבון. יש כאן הרבה יותר מזה. על מנת שילד יחווה מעבר \"חלק\" יותר הוא צריך להיות מיומן בכמה וכמה מישורים, החוברים להם יחדיו ומאפשרים לו לצלוח את המטלות ביתר קלות.\nעל אלו מיומנויות מדובר? אנחנו מחלקים אותן לארבע קטגוריות:\nהתחום הפיזי-מוטורי עוסק במוטוריקה גסה ומוטוריקה עדינה. בתוך המוטוריקה הגסה אנחנו מדברים על היכולת ללכת באופן יציב, לרוץ, לקפוץ על שתי רגליים ועל רגל אחת, לדלג, לטפס על סולם, לעלות במדרגות, ללכת על קו מסומן בלי לאבד משקל עם עקב בצד אגודל, לכדרר, למסור ולתפוס כדור, ומטלות דומות נוספות.\nבתחום המוטוריקה העדינה אנו מצפים מילד שיוכל להשתמש בשרירים הקטנים של הידיים בפעולות הדורשות עדינות ודיוק כמו ציור, גזירה, קיפול דפים, השחלת חרוזים, קשירה של שרוכי הנעליים וקשרים בכלל, צביעה בתחום מוגדר, העתקת צורות, חיבור נקודות בקו וכדומה. כמו כן נדרשת מילד יכולת תאום עין-יד, הבאה לידי ביטוי בהעתקת צורות מצוירות מדף אחד לדף אחר, באופן מדוייק למדי.\nהתחום השכלי עוסק בכישורי שפה. פה אנחנו מדברים על אוצר מילים, על יכולת לקרוא בשם לחפצים בסביבה ולומר למה הם משמשים, יכולת להתבטא במשפט מורכב, כמו למשל לתאר מה רואים בתמונה וכו'.\nבמקביל חשוב לבדוק אם הילד יודע למצוא מכנה משותף בין עצמים או דמויות ולהבחין ביוצא דופן, למיין על פי תכונה (צבע, גודל, שימוש), לחרוז חרוזים (\"מה מתחרז עם שלום?\"), להבין יחסי סיבה ותוצאה (\"אם יש עננים בשמיים מה יקרה עוד מעט?\") ורצף (כמו, למשל, ימי השבוע ומספרים בסדר עולה). כמו כן נראה אם הוא מסוגל לזכור רשימה של חפצים שציינו בפניו כמה דקות אחר כך (זיכרון לטווח קצר), והאם הוא מבין מושגים כמו שווה, שונה ודומה, שזו הכנה להבנת החשבון. לזה מתווספת הבנה של יחסי גודל (גדול-קטן, רחב-צר, גבוה-נמוך) ויחסי מרחב (מעל-מתחת,לפני-אחרי, בתוך-בחוץ).\nהתחום החברתי עוסק בקשרים הבינאישיים עם החברים: האם הילד יכול לשחק עם כמה חברים? האם הוא מסוגל להתמודד עם משחק שיש בו חוקים, או שזה מוציא אותו מדעתו והוא \"מתמוטט\" בכל פעם שהוא עומד להפסיד? עד כמה הוא מצליח לשתף פעולה עם החברים? האם הוא יודע לחכות לתורו, לוותר, להתחשב, להתחלק בחפצים, לעבוד בצוות וגם ליזום? ובכלל, האם הוא כבר יכול להישאר שם ללא ההורים? כן, גם זה חשוב.\nדבר נוסף שמצטרף לקטגוריה הזו הוא עד כמה הוא מסוגל לקבל מרות של מבוגר והאם הוא יכול לפנות לדמות בוגרת כשהוא צריך עזרה. הקשר לבית הספר ברור במקרה זה.\nהתחום הרגשי, האחרון, קשור מאוד לתחום החברתי ומשחק תפקיד מרכזי בשאלת המוכנות לכתה א'. \"הילד לא בשל רגשית\" הוא משפט שנאמר פעמים רבות בנוגע לשאלה האם להעלות לכיתה א'. כאן מדובר על עצמאות ובגרות, הבאים לידי ביטוי בתחושה ש\"אני גדול ואני יכול לטפל בעצמי\", כלומר להתלבש לבד, לנעול נעליים, לעזור במטלות בבית, לפתור בעיות שאני נתקל בהן וכדומה.\nלשם כך ילד צריך להפנים שתי מיומנויות בסיסיות חשובות מאוד, שלא נולדים איתן אך רוכשים אותן בגיל צעיר, בעזרתנו האדיבה: היכולת לדחות סיפוקים והיכולת לעמוד בתסכולים. ילד שלא מסוגל להתמודד עם שתי מיומנויות אלו יתקשה מאוד בכל דבר שיעשה, ובבית הספר בפרט. תחשבו על מצב בו ילד צריך לשבת כמעט שעה ולמלא אחר הוראות המורה. ומה אם \"לא בא לו?\" והוא רוצה כרגע לצאת החוצה ולשחק, לאכול או שהיום כבר ייגמר ויבואו לקחת אותו? בנקודה זו יש משמעות גדולה מאוד ליכולת לדחות את הסיפוק ולהכיל את התסכול שעולה. אם היא קיימת - הוא יצליח לרסן את הדחף וליישר קו עם צפיות המורה והסביבה. ומה אם לא?\nבאותה מידה הוא מאוד יתקשה להתמודד עם קשיים העולים מתהליך הלמידה. הרי לימודים זה קשה בהתחלה, לא תמיד זה מצליח, לא תמיד זה יוצא כמו שהוא רוצה. כמה תסכול יש בכך. והדחף הראשוני הוא לעצור הכל, לסגור את הספר, לקרוע את הדף. האם הוא יהיה מסוגל לאסוף את עצמו, להתעשת ולנסות שוב?\nכמות התסכולים שילד חווה בבית הספר על בסיס יום-יומי היא עצומה, גם מהמקום החברתי. ופה הוא חייב להפעיל את היכולות האלה, במידה והן קיימות. אין כאן גננת שתוותר כל הזמן, אין אמא ש\"תציל\".\nחשוב לציין שכמו בכל דבר אחר, גם כאן אנחנו מדברים על סקאלה. לא כל הילדים נמצאים באותו מקום בכל תחום. קיימים הבדלים אישיותיים וילד יכול להיות חזק יותר בתחום אחד - ופחות באחר. במקביל יש גם פער גדול מאוד בגילאים, של שנה ויותר, בין התלמיד הקטן ביותר לגדול ביותר באותה הכיתה ובגיל הזה יש לכך משמעות רבה.\nאתם יודעים איפה הילדים שלכם ממוקמים על הרצף?\nאני מזמינה אתכם לערוך במהלך השבוע הקרוב את הבדיקה הזו. בשבוע הבא נמשיך ונבדוק כיצד ניתן, בתנאים ביתיים ומהנים וכחלק מהיום-יום שלכם, לקדם ולחזק את הילדים בתחומים בהם אתם מרגישים שהם מתקשים.\n,"}
{"article_id": "0,7340,L-4321519,00.html", "header_title": "הילדים עושים לכם בית ספר? מצוין!", "full_text": "\"תשמעי, אני לא יכולה יותר, בזמן האחרון הילדים עושים לנו כזה בית ספר שאין דברים כאלה!\", כך פתחה אם ששמעתי הבוקר את השיחה עם חברתה. \"בית ספר?\", ענתה לה החברה, \"אוניברסיטה הם עושים לנו! כמה טוב שהחופש הזה נגמר סופסוף\".\nהן המשיכו לשוחח על מעלליהם של ילדיהן חסרי המנוח בחופשת החג ואילו אני מצאתי עצמי תוהה וחוקרת, ביני לביני, את הביטוי הזה, \"עושים לנו בית ספר\": מה משמעותו, מתי אנחנו משתמשים בו ובאיזה הקשר, והאם באמת הילדים עושים לנו בית ספר, ואם כן, איך בדיוק?\n:\nנתחיל בכך שמדובר במטבע לשון רווחת במקומותינו, שמשמעותה הראשונית היא שמישהו בא ללמד אותנו, להכניס לחיינו משהו שלא היה בהם קודם לכן. יש מקרים בהם משתמשים בה בדרך קלילה ובלתי מזיקה, ופעמים אחרות בהן היא מקבלת משמעות חריפה יותר, כשהכוונה היא שמישהו לימד את האחר לקח שהיה כרוך בכאב גדול.\nאך בשני המקרים זה כלל לא דומה למה שהורים מתכוונים כשהם אומרים שהילד שלהם עושה להם בית ספר, משפט ששגור שפיהם של רבים מהמהורים שמגיעים אלי לייעוץ. גם כשזה נאמר בנימה קלילה, בסוג של בדיחות הדעת, אי אפשר שלא להבחין ביותר מקורטוב של כעס, אפילו מרירות: \"הנה בא הילד שלי, הפספוס הזה, ועושה לי בית ספר! ראיתם מה זה? הוא, הדרדסון הקטן הזה שרק אתמול נולד, מלמד אותי. אותי! ואפילו מחליט בשבילי, שלא לומר משפיט אותי, שערורייה!\".\nכאן זה כבר מגיע ממקום הרבה יותר רגשי ואנחנו כבר חווים פגיעה וחוסר אונים. הילד שלנו משתלט עלינו, מנהל את חיינו ביד רמה וגם, על הדרך, עושה לנו בושות. ובן רגע הביטוי \"עושה לנו בית ספר\" כבר מקבל קונוטציה שלילית לגמרי.\nאבל אני כאן היום בשביל לשנות לכם את כיוון המחשבה. כן, הילדים שלנו אמנם \"עושים לנו בית ספר\", אבל אני רואה בזה משהו נפלא. הם אכן מלמדים אותנו, פשוטו כמשמעו, דרך ההתנהגות הזו שלהם, כל יום, לפעמים כמה פעמים ביום, דברים חדשים ומאוד חשובים.\nהמקרה הבא ודאי מוכר בהרבה מאוד בתים: ילד שבכל ערב \"מורח\" את הזמן. הוא רוצה לראות עוד תכנית בטלוויזיה, מסרב לאכול ארוחת ערב עם כולם וחצי שעה אחר כך, כשכולם כבר מסיימים, בדיוק אז, הוא נעשה מאוד רעב ודורש את שלו. גם האמבטיה הופכת לסאגה והטקס לפני השינה - עוד סיפור ועוד ליטוף ועוד מים ועוד פיפי,\nוההשכבה מתארכת ומתארכת עד שאנחנו, ההורים, כבר יוצאים מדעתנו. הנה הילד \"עושה לנו בית ספר\", משגע אותנו כל ערב מחדש, ולנו כבר אין חיים. לא פעם אנחנו אפילו נרדמים לפניו, לא מספיקים לעשות כלום מכל מה שתכננו ורצינו. אז מה טוב בסיפור הזה?\nובכן, בניגוד למה שנהוג לחשוב, ילדים כן באים עם הוראות הפעלה. בהרבה מאוד מקרים הם יודעים בדיוק מה הם צריכים, מה עושה להם טוב ומה מקשה עליהם, והם גם אומרים את זה, במילים של ממש או דרך ההתנהגות שלהם. רק שאנחנו לא תמיד קשובים. אנחנו עסוקים בעניינינו, עמוסים לעייפה במטלות שלא נגמרות, מחשבים כבר את הצעד הבא.\nבמקרים אחרים אנחנו פשוט מתקשים להבין את מה שאנחנו רואים. הילד הזה אומר משהו מאוד חשוב ומלמד על עצמו, אלא שדרושות לנו \"כתוביות\", תרגום בגוף הסרט, שיאיר ויבאר לנו מה בדיוק עובר עליו, מה הוא צריך מאיתנו ברגעים אלו.\nאז הנה הוא לפניכם, תרגום סימולטני למה שילדכם אומר לכם, במילים הכי פשוטות שיש: \"הורי היקרים, כשאני עושה משהו אני כל-כולי מרוכז בו וקשה לי לעבור ל'תחנה' הבאה. יעזור לי מאוד שסדר הפעולות בכל ערב יישאר דומה, שאתם תהיו נחושים והחלטיים, שתגדירו לי באופן ברור מה עושים ומתי ושתשרטטו עבורי את גבולות הגזרה שלי.\n\"כשאתם מאפשרים לי למתוח את החבל, לשנות את הכללים, להפעיל עליכם לחץ, 'לעשות לכם בית ספר', כמו שאתם קוראים לזה, זה קשה לי. נראה לכם שאני נהנה לנהל אתכם, אך לא כך הדבר. אולי קצת, בהתחלה, אבל זה גם מבלבל ומחליש אותי. אני מרגיש לא בטוח ומוצף. זו גם הסיבה שהרבה ערבים כאלה מסתיימים בבכי והתפרצויות זעם.\n\"אני צריך אתכם שתעצרו אותי, כי אני לא יודע עדיין לעשות זאת בעצמי. אני צריך שתגידו לי 'לא' כשאני מבקש משהו לא הגיוני או לא סביר בעיניכם. אני רוצה אתכם מבוגרים מובילים ואחראיים, שתארגנו לי את העולם.\n\"נכון, בהתחלה אני אתנגד. אני אימפולסיבי, אתם יודעים, כמו כל הילדים. מן דחף מולד שכזה. אבל אני מבטיח לכם שאם תהיו מספיק עקביים וגם לא תכעסו עלי תוך כדי - איישר אתכם קו ואפילו אודה לכם. אתם תרגישו את זה בהתנהגות שלי!\".\nוכך, בכל פעם שהילד שלכם \"עושה לכם בית ספר\", כלומר מתנגד, בועט (תרתי משמע), מתעקש, לא משתף פעולה, מדבר לא יפה, מסרב ללכת לגן או סתם לא עושה שעורי בית - הוא בעצם מלמד אתכם משהו על עצמו, וזו הזדמנות פז עבורכם. זה הרגע לעצור את המירוץ ולשאול את עצמכם: איפה טעיתי? מה הילד שלי צריך בגילו שלא סיפקתי לו? מה יכולתי לעשות אחרת?\nואפשר גם לבדוק איתם. בטח בגילאים בוגרים יותר: מה מטריד, מה עוצר, מה מקשה עליהם. כשאנחנו קשובים באמת, כשאנחנו מוכנים לשמוע תשובות אמיתיות, גם אם לא תמיד נעימות וקלות - יש עם מי לדבר.\nהילדים שלנו מלמדים אותנו גם (והמון!) על עצמנו. וזה לא פחות חשוב. הרי אין הורה שלא מכיר את הרגע הבא: אתם שומעים את הילד שלכם אומר משהו ולא מבינים מאיפה הוא הביא את המילה הזו, עד שמישהו מגלה לכם (או שפתאום אתם מבינים לבד) שזו מילה שאתם מרבים לעשות בה שימוש.\nאז הנה, הילדים שלנו מלמדים אותנו, קודם כל, מי אנחנו. איך אנחנו מדברים ומתנהגים. הם מכירים אותנו הכי טוב בעולם. הם קוראים אותנו כמו ספר פתוח, בלי ניקוד ובין השורות, הם מחקים ומעתיקים אותנו בכל הזדמנות ולנו יש מראה מול העיניים, דרכה אנחנו יכולים לראות את עצמנו, כל הזמן, בחלקים הטובים והמחמיאים יותר ובאלו שפחות.\nאז ברור שכיף ונעים לנו לשמוע את הילד עושה משהו מקסים שלמד מאיתנו. אבל מה עושים עם החלקים הפחות יצוגיים שלנו? לא קל לנו להודות בקיומם. לפעמים אנחנו אפילו לא מודעים להם. הם מודחקים ומאוחסנים עמוק-עמוק בתחום העיוור שלנו, שלא נצטרך לפגוש אותם, חלילה. אבל אז מגיע הילד שלנו וחושף אותם, רחמנא לצלן, לאור יום. ומה עושים עכשיו?\nאז נכון, אפשר להמשיך ולהתעלם, אבל זה כבר לא כזה פשוט כשיש לנו עד ל'חדר האחורי' שלנו. אפשרות אחרת היא לאזור אומץ ולהכיר את עצמנו באמת. על כל חלקינו. זו מתנה עצומה.\nאת השיעור הכי גדול, אגב, נקבל מהילד שהכי קשה לנו איתו - זה שאנחנו הכי מתעמתים איתו, שמצליח להוציא מאיתנו את התגובות הכי קיצוניות. עם יד על הלב חברים: מה יש בו שמזכיר לכם את עצמכם? או לחילופין: מה יש בו שהייתם רוצים שיהיה גם לכם? כי בדרך כלל הכי קשה לנו כשאחד משני אלה מתקיים. והנה עוד מראה שאתם מוזמנים לקחת לתשומת לבכם.\nהם מרגישים הכי בטוח איתנו ולא מחשבנים לנו. אומרים לנו את אשר על ליבם, ללא כחל ושרק,\nבלי לטרוח ליפות את הדברים. הם שופטים ומבקרים אותנו ללא רחמים: \"אתה לא מקשיב לי!\"; \"את כל הזמן כועסת על אבא!\"; \"אתה כל הזמן עייף!\"; ואפילו \"אין לך ריח טוב!\". בהחלט לא קל, אפילו מעליב ומקומם. ויחד עם זאת, יש סיכוי טוב שטמון כאן גרעין של אמת חשובה ששווה לתת עליה את הדעת ולגדול דרכה.\nהילדים שלנו מעמתים אותנו יום-יום, שעה-שעה, עם הערכים שלנו: אסור לשקר, חייבים להיות חרוצים, לעמוד בזמנים, לראות את האחר.\nבאם\n\t נרצה או לא, האמירות שלנו נבחנות ומקבלות ציונים. לא עוד מילים הנזרקות לחלל האוויר: \"אנחנו רק רוצים שתהיו בריאים ושמחים\". אך האם זה באמת כך? ואם כן, אז למה אנחנו כל כך הישגיים לגביהם? נלחצים מציון לא טוב במבחן בחשבון בכתה ד', מהילד שלנו בגן שלא רוקד עם כולם במסיבה, מהילדה שמתלבשת ממש לא לטעמנו?\nהילדים שלנו הם נייר הלקמוס שלנו, מזמינים אותנו לבדוק את עצמנו דרכם: עד כמה אנחנו באמת ליברליים ופתוחים כמו שנדמה לנו, קלילים וספונטניים או מעמיקים ויודעים כמו שאנחנו אוהבים לחשוב. מול הילדים כבר קשה להסתתר.\nואם זה לא בית ספר, מה כן?\nאז בואו נשב כולנו יפה, נשלב ידיים, ונקשיב רוב קשב. הילדים שלנו עושים לנו בית ספר ולנו, לכולנו, יש המון מה ללמוד. ואין רגע טוב ונכון להתחיל בו מהרגע הזה ממש.\n,"}
{"article_id": "0,7340,L-4524832,00.html", "header_title": "בעיה פיזית או רגשית? הכל על הפרעת קשב וריכוז", "full_text": "יותר ויותר ילדים ומבוגרים מאובחנים בשנים האחרונות כסובלים מ-ADHD, כששכיחות התסמונת מגיעה ללמעלה מ-10% מהאוכלוסיה. הטיפול המוקדם הוכיח שיפור ניכר בדימוי העצמי, בהישגיות, ומניעה של הידרדרות לסמים ותאונות דרכים אצל הסובלים מההפרעות.\nלפחות 10% מהאוכלוסיה סובלים מהפרעות קשב וריכוז. בקרב ילדים מאובחנים פי ארבעה יותר בנים מבנות, ואילו בקרב מבוגרים היחס בין נשים לגברים משתווה, ככל הנראה משום שבנות מגיעות לרוב לאבחון בגיל מבוגר יותר.\nהפרעת קשב וריכוז היא בבסיסה בעיה פיזית שביטויה הוא גם רגשי. מחקרים הראו כי קיימים שינויים במבנה החלק הקדמי של קליפת המוח, ופגיעה בתפקוד ובוויסות מעבירים עצביים (נוירוטרנסמיטרים) דוגמת דופמין, סרוטונין ונוראדרנלין.\nרמזים לבעיה לרוב ניתן לגלות כבר בגילאי הגן המאוחרים, אולם האבחון עצמו מתבצע לרוב לקראת איתה א', כשההורה מבחין כי הילד מגלה סימנים אופייניים ובהם קושי להתרכז ולמלא אחר מטלות, עם או בלי מרכיב של היפראקטיביות.\nעל פי ההערכות כיום, הפרעות קשב וריכוז הן בעלות מרכיב גנטי וסביבתי המזינים זה את זה. אחד המחקרים העלה השערה כי פגם בכרומוזום מספר 16 קשור להפרעה. כרומוזום זה קשור גם למגוון הפרעות נפשיות אחרות, בהן סכיזופרניה, והוא משחק תפקיד משמעותי בהתפתחות המוח. יותר מכך, נמצא כי במשפחות בהן קיים ילד אחד הסובל מהפרעת קשב וריכוז, ימצא פעמים רבות אח או הורה הסובל מהתופעה. כמו כן, הפרעות קשב וריכוז שכיחות מאוד בתאומים זהים, כך שאם אחד מהם סובל מהתופעה, סיכוי גבוה שגם התאום השני יסבול ממנה.\nלרוב שתי הבעיות הולכות יחד, כלומר הפרעת קשב מובילה לליקוי למידה. מנגד, קושי בהישגים ובלמידה מסיבות אחרות עלול להביא כשלעצמו להפרעת קשב וריכוז.\nכן, ולכן לפני אבחון ADHD יש לשלול הפרעות אחרות, כמו הפרעות בבלוטת התריס (היפר או היפותירואיזידם), צליאק, אנמיה, מחסור בויטמינים מסוג B, ליקוי ראיה וליקוי שמיעה והפרעות נפשיות או פסיכולוגיות.\nלהפרעות קשב וריכוז אין תרופת פלא, והיא דורשת טיפול רב תחומי, המשלב תרופות, טיפול פסיכולוגי ולרוב גם פעילות ספורטיבית. התרופות להפרעות קשב מתחלקות לתרופות סטימולנטיות, המכילות את החומר מתילפנידייט (דוגמת ריטלין וקונצרטה), ותרופות שאינן מעוררות, דוגמת סטרטרה, השייכת למעכבי ספיגה מחדש של נוראפינפרין.\nלא כל רופא בישראל מורשה לנפק מרשם לתרופה להפרעת קשב, אלא רק מומחים לפסיכיאטריה או נוירולוגיה ולאחר אבחון הכולל אבחון פסיכולוגי, עם או בלי מבחן ממוחשב כמו TOVA. בנוסף, על רופא המשפחה או רופא הילדים לשלול הפרעות אחרות המתבטאות כהפרעת קשב וריכוז.\nעל פי ההנחיות של האיגוד האמריקני לרפואת ילדים (APP) שפורסמו ב-2013, ניתן להתחיל טיפול בתרופות להפרעות קשב וריכוז במקרים מסויימים כבר בגיל ארבע. בישראל נהוג שלא להתחיל את הטיפול לפני גיל שש, שכן עד גיל זה ביטוי הפרעות הקשב וריכוז ייתכן שנובע מהפרעות התנהגותיות.\nמלבד פגיעה בהישגים הלימודיים של הילד, הראו מחקרים כי ילדים הסובלים מהפרעות קשב וריכוז שאינם מטופלים נגררים לעישון, לשימוש בסמים ואלכוהול ולשכיחות גבוהה יותר של תאונות דרכים. הפרעת הקשב והריכוז נגררת גם לשאר המשפחה ועלולה לפגום גם באיכות חיי ההורים ובתפקוד שאר בני הבית."}
{"article_id": "0,7340,L-4243763,00.html", "header_title": "8 טעויות שהורים עושים בחופש - ואיך להימנע מהן", "full_text": "הספירה לאחור כבר החלה. אני מרגישה זאת היטב במפגשים עם הורים בשבועות האחרונים: עוד חודש, עוד שלושה שבועות, עוד שבועיים - זה מתקרב ובא. מה עושים? איך מתמודדים עם כל כך הרבה ימים של חופש? איך שורדים את זה ונשארים שפויים?\nהחופש הגדול. שריד ארכיאולוגי מתקופה קדומה, בה חלק גדול מהאמהות לא עבדו כלל ואלו שכן אחזו במשרה צנועה, שהסתיימה בשעות הצהריים ואפשרה להן להקדיש חלק ניכר מהיום לאימהוּת בפרט ולבית בכלל. גם חלק ניכר מהאבות, בואו נזכור, חזרו בשעות שפויות למשפחתם, טרם שקיעה (תרתי משמע), כך שנוכחות הורית הייתה הרבה יותר ממושג רווח שעושים בו שימוש תכוף מדי.\nבימים ההם ובזמן ההוא, כשאני הייתי ילדה (למשל) החופש הגדול היה כיף צרוף. לקום בבוקר בלי שעון מעורר, להשתרע על הספה או לחילופין על רצפה צוננת במרפסת (למי היה מזגן בכלל?), להתענג על אבטיח אדום ומתוק, לקרוא איזה ספר טוב, ולשחק בבית ומחוצה לו עם האחים/אחיות והשכנים. כן, באותם ימים היה דבר כזה שקראו לו \"חוץ\" , שלא היו צריכים להתארגן ולנסוע אליו, הוא פשוט חיכה לנו מהעבר השני של דלת הבית: החצר, הרחוב, החורשה ליד.\nהכל היה נגיש וידידותי למשתמש, בכל מקום אפשר היה לשחק ללא מפרע, עד רדת החשיכה ואפילו קצת אחרי. מה שאומר שגם בחופשים רוב הזמן העסקנו את עצמנו, בבית ומחוצה לו, ולא ראינו בהורים אחראים בלעדיים לתעסוקה ולהנאה שלנו (וגם הם לא חשבו לרגע שזה תפקידם). הם לא עבדו בלהסיע אותנו לחברים ולקייטנות, אולי פשוט בגלל שלרובם (כולל הוריי), לא היתה בכלל מכונית. תארו לכם.\nולאן כבר אפשר היה לנסוע? כל עולמנו הצטמצם לכמה מטרים רבועים ספורים בהם קרה הכל. קייטנות היו מעט מאוד וגם הן הציעו תכנית בסיסית ביותר, שהשוקו והלחמניה של ארוחת העשר היוו את האטרקציה המרכזית. ברי המזל שבינינו, אלו שאביהם היה נהג אוטובוס ב\"אגד\", זכו לבלות את הקיץ בקייטנות השוות באמת. זה כבר היה ליגה אחרת. אני זוכרת את עצמי שומעת בקנאה את הסיפורים ומיצרה על מר גורלי שלא זיכה אותי באבא האוחז בהגה ובמשרה הנכונה.\nהיום הכל מאוד-מאוד שונה. ההורים עובדים המון שעות ביום, מחפשים עבודה משמעותית, דרכה יוכלו לפתח ולהביא לידי ביטוי את היכולות, הכישורים והמאוויים שלהם, מחוייבים להרוויח מספיק על מנת לעמוד איכשהו ברמת החיים הגבוהה ומוצאים עצמם מתפקדים בו-זמנית בכמה וכמה ערוצים במקביל. ופתאום – חופש גדול. מה שנקרא \"סטופ כדור הארץ\". אנחנו נדרשים לעצור את המרוץ, לשנות את כל סדר היום שלנו על מנת להתאים עצמנו לילדינו ה\"חופְשים\". מה עושים עם זה?\nאז כן, פה ושם יש עדיין משפחות ברות מזל בהן אחד מבני הזוג יכול להוריד הילוך ולרתום עצמו למשימה. וזה בהחלט מבורך. הזדמנות נהדרת לשבור את השגרה, להתחבר לילדים, להיות איתם יותר, להביט בהם מקרוב, למלא מצברים שלהם ושלנו, לנשום. אבל מה עושים אלו שלא ממש יכולים להרשות לעצמם פאוזה שכזאת?\nרגע לפני שהמרוץ מתחיל אז בואו ונבדוק לאילו בורות אנו נוטים ליפול - כדי שנוכל לשים אליהם לב ולהישמר מפניהם:\nאז זהו, שלא. חברים, כאן לא מדובר על שבוע-שבועיים. אנחנו מדברים על חודשיים! 60 יום! ים של זמן שקורים בו הרבה מאוד דברים, בוודאי אם יש לכם יותר מילד אחד. לכן חשוב שיהיה איזשהו תכנון. כלשהו. קייטנות, חופשה משפחתית, נסיעה לדודים במושב. נקודות ציון שישמשו לכם \"עוגנים\", \"איים של שקט\" ודאיים, שיעזרו לכם להכיל ביתר קלות ימים אחרים של חוסר ודאות ובלגן.\nמכירים את המשפט \"רק שלא ירבצו לי על הספות כל היום\"? זהו הקצה השני של תרשים הזרימה ההורי בחופש הגדול: הורים המקפידים להיערך לכל יום ויום, ממלאים את היומן בתכניות ואירועים, רק שלא ייווצר רִיק. שלא נגיע למצב בו הילדים לא עושים כלום, חס ושלום. אז זה המקום להזכיר שגם לילדים שלנו מגיע חופש. כל השנה הם עבדו קשה, עמדו במטלות של מסגרת תובענית וחיכו מאוד-מאוד לרגע הזה. מנוחה זה דבר חשוב. מאוד. וגם בטלה. או מה שנראה לנו כבטלה.\nאני מעדיפה לקרוא לזה \"לעשות כלום\", שכן ב\"כלום\" הזה קורים דברים מאוד חשובים: זה הזמן לחלום בהקיץ, לחשוב, להרהר, לפנטז, לרוקן את הראש ממחשבות. כל מה שאנו המבוגרים כל כך מתאמצים להשיג ולא ממש מצליחים. וגם השעמום מבורך, בדיוק מאותה סיבה.\n,\n\t ובעיקר לא למצוא להם תעסוקה כל הזמן. ואגב, הם לא רובצים לנו. הם רובצים לעצמם.\nכמו בהרבה נושאים אחרים, גם בעניין החופש הגדול יש לנו, ההורים, תוכניות, רצונות והחלטות מוקדמות וסדורות. במקרה היותר טוב בני הזוג ידסקסו את העניין ביניהם. באחרים - אחד מבני הזוג יעשה את כל העבודה. בכל מקרה, בדרך כלל ההחלטות הן של ההורים באופן חד צדדי, בטח כשהילדים עוד צעירים. הצַעתי לכם: שתפו אותם. הקשיבו לרעיונות שהם מעלים, לרצונות שלהם, למה שעובר להם בראש, למה שחשוב להם. זה לא אומר שבסופו של דבר נעשה בדיוק את כל מה שהם מבקשים, אבל בהחלט ניקח בחשבון את מה שיאמר. והיי, אולי גם נשמע משהו שבכלל לא חשבנו עליו?\nשאלה שחוזרת על עצמה כחוט השני לאורך כל ימות החופש, בגרסה זו או אחרת. אז מה דעתכם, במקום להציק ולעצבן אותם ואת עצמנו, לפתוח גם את הנושא הכאוב הזה לדיון ולקבוע זמן, דד-ליין, במהלכו המטלות האלה צריכות להסתיים.\n,\n\t הרי שהילדים שלכם כבר יודעים שאתם מתכוונים למה שאתם אומרים ומצהירים, ושמטלות בית הספר לא באחריותכם. אתם כאן רק על מנת לסייע כשמבקשים מכם. אם עדיין לא עשיתם זאת והשיעורים נתפסים אצל ילדיכם כמשהו ששייך לכם - הנה הזדמנות פז להתחיל בשינוי.\nכשאין שום סדר יום - זה זוועה! בואו נזכור כי אנחנו, ההורים, ממשיכים לעבוד כרגיל, כלומר קמים מוקדם בבוקר. מה שאומר שאנו חייבים שעות שינה סבירות, וגם, לא פחות חשוב, לילות רגועים נטולי אירועים חברתיים סוערים וארוחות שחיתות לתוך הלילה, המלווים במוסיקה רועמת. גם הבית כולו מנסה להמשיך להתנהל כרגיל, כלומר 'מישהו' צריך לערוך קניות, לסדר, לנקות, ואפילו (לא תאמינו) להוציא את הכלב המבקש להמשיך ולעשות את צרכיו בחוץ. מכאן שיש חשיבות רבה לאיזשהו סדר וביצוע סדיר של מטלות יום-יומיות. גם את זה נסכם ונאכוף בעקביות רבה ככל שנוכל, לטובת שפיות כל בני הבית.\nאתם רציניים? אתם יודעים מה זה אומר משפחה של שניים-שלושה ילדים בחופש? רק ארטיק אחד, כל יום לכל ילד,\nבריכה פעם שבוע, בילוי בקניון אחת ל... לא,לא,לא. אין מצב שאתם לא נערכים כלכלית. והכי טוב לעשות תחשיב מראש של סכום הכסף אותו אתם מקצים לחופש הזה ומתוך התקציב הזה תגזרו את ההוצאות היום-יומיות.\nבאותה נשימה בדקו את נושא דמי הכיס: כמה כל ילד מקבל (בהתאם לגילו) ומה זה כולל. הילדים רוצים יותר? אין בעיה. כאן כבר ייכנס הסעיף של עבודה בחופש. היום כבר אי אפשר בלי.\nכולנו בטוחים שאם ניקח את הילד לעבודה הוא כבר ימצא מה לעשות. כמה זמן הוא יימצא, חצי שעה? שעה וחצי? ומה אחר כך? אני לא מדברת על מצב בו הורים יכולים באמת להיעזר בילדיהם במקום עבודתם. ויש אפילו מקומות עבודה (צדיקים בסדום) שמסדירים זאת מראש. אני מדברת על פתרון ספונטני דחוק שאנו מציעים ומאמינים, כל פעם מחדש (אלוהים יודע למה), שזה באמת יעבוד. זה לא עובד חברים. ובואו נזכור זאת. עשו הכל על מנת שלא להגיע למצב הזה, שבדרך כלל נגמר בבכי.\nכולם? מי זה כולם? יקיריי, הילדים החכמים שלנו הבינו כבר מזמן שזאת הבטן הרכה שלנו: חסר שמישהו יגיד שאנחנו לא ההורים הכי טובים! הכי בה' הידיעה! וכך, בכל פעם שהם משמיעים את משפט המחץ הזה, בעודנו יודעים שזה לא בדיוק כך, אנחנו עדיין מופעלים. אז אני מדגישה:\nmust.\n\t לא זה מה שיחרוץ את גורלו של האוצר שלכם. ובכל מקרה, מתישהו, כמה שנים מאוחר יותר, הוא בכל זאת יתלונן עליכם באוזני המטפל שלו.\n,"}
{"article_id": "0,7340,L-4325890,00.html", "header_title": "לא מה שחשבנו: למה כ\"כ הרבה הורים מאוכזבים?", "full_text": "כשאני פוגשת הורים, ביחידים, בזוגות ובקבוצות, אחד הדברים שאני בודקת איתם כבר בתחילת הדרך הוא מה היו הצפיות שלהם לפני שנולדו הילדים. איך הם דמיינו לעצמם את המשפחה שהם יקימו, איזה הורים הם פנטזו להיות, מה הם חשבו על הילדים שיהיו להם?\nהתגובות שאני מקבלת מגוונות ומרתקות. חלקם מבינים מיד על מה אני מדברת ופורשים בפני תמונה מפורטת וצבעונית של משפחה לתפארת שנרקמה בראשם אי-שם בעבר, וליוותה אותם עד לרגע בו הפכו להיות הורים בפועל. אחרים לא מבינים בכלל מה אני רוצה (אלו בעיקר גברים, אבל גם נשים לא מעטות המעידות על עצמן שהיו 'טום-בויז' מרבית חייהן) ונשבעים לי ביקר להם שבכלל לא רצו להיות הורים, שכל עניין המשפחה היה מהם והלאה, כך שהם לא הקדישו לעניין אפילו דקה אחת של מחשבה עד שלב מאוד מאוחר בו הם מצאו עצמם בהריון ונאלצו ליישר קו עם המציאות.\n:\nוהנה בכל זאת, אי אפשר להתעלם או להכחיש שלא פעם אנו מוצאים את עצמנו מאוכזבים סביב ההורות שלנו. אנחנו יכולים להיות מאוכזבים מהילדים - מההתנהגות שלהם, הבחירות, הכישלונות, תכונות האופי שלהם, או מאוכזבים מעצמנו - מהתפקוד ההורי שלנו, מהיכולות הבלתי מספקות שאנו מפגינים, וגם מהמודל המשפחתי שיצרנו. לא כך חשבנו. לא לכך פיללנו.\nואם יש אכזבות, אז מה זה אומר לנו, שיש ציפיות או אין? ודאי שיש, והרבה. ים של ציפיות. לכל מקום אשר נלך, אנחנו מגיעים עם ציפיות: בילוי עם חברים, מפגש משפחתי, שופינג בקניון, ואפילו עוד יום עבודה שגרתי. אז איך לא בהורות, המקום המשמעותי, המכונן והמרכזי בחיינו?\nכולנו מגיעים להורות עם ציפיות, ולא מדובר באיזה אוסף סמלי ומקרי שאספנו בדרך. כאן אנחנו מדברים על תסריט שלם ובנוי לתלפיות שנרקם בתוכנו, לאט לאט ובהתמדה, המתאר את המשפחה שתהיה לנו, את ההורים שנהיה ואת הילדים שיהיו לנו ברמת פירוט מרשימה. הציפיות הללו, תתפלאו לשמוע, התחילו להתגבש בתוכנו הרבה יותר מוקדם ממה שאנו נוטים לחשוב. לא מהתיכון ואף לא מבית הספר היסודי - הרבה קודם לכן.\nמתי בדיוק? בגן הילדים. כן-כן, בגיל שלוש-ארבע, כששיחקנו באמא ואבא עם החברים: אבא הלך לעבודה, אמא הכינה אוכל והרדימה ברכות ובתשומת לב את התינוק ואנחנו הפנמנו. ברגעים אלו ממש החל להיצרב בנו הסרט שלנו, תמונה אחר תמונה, פרק אחר פרק. מעניין, אגב, לראות שגם היום, כשמודל המשפחה התרחק מרחק שנות אור מהפורמט הקלאסי של \"אמא, אבא, שני ילדים וכלב\" עדיין, במשחקי הילדים, דבר לא השתנה. נראה שלזיכרון התאי שלנו לוקח הרבה יותר זמן להתעדכן.\nבכל מקרה, שם זה מתחיל ומשם זה ממשיך הלאה. כל חוויה שנחווה במהלך ילדותנו במשפחה שלנו תתוייק ותתוייג אחר כבוד בסרט שלנו: \"את זה אני בחיים לא אעשה לילדים שלי!\", אנו אומרים לעצמנו כשההורים שלנו מגיבים למשהו שעשינו או אמרנו בדרך שלא נראית לנו. והתמונה נצרבת. או, לחילופין, \"ככה בדיוק אני רוצה!\", כשאנחנו נתקלים במשהו שמוצא חן בעינינו במשפחה שלנו או של הדודים, השכנים, החברים - כולם משמשים מודל לצורך העניין ואנו לוקחים מהם את מה שמתאים לנו ומוסיפים ליצירה הפרטית שלנו.\nמשפחות המגדלות בבית בעלי חיים, הורים חייכנים וסבלניים במיוחד, בתים שיש בהם תמיד אוכל חם וטעים, מוסיקה, צחוק. על כל זה יתווספו סרטים שראינו, שירים ששמענו, ואפילו פרסומות החולפות אל מול עינינו ומבלי שנשים לב בכלל מעבירות לנו מסרים גלויים וסמויים של איך משפחה צריכה או לא צריכה להיות.\nלאט לאט אבל בטוח נרקמת לה בראשנו תמונה פנטסטית של משפחה למופת, תיקון לכל חוויות העבר שלנו, משהו אחר שלא היה כאן קודם לכן: אנחנו נקים משפחה בה כולם יהיו ביחסים טובים, אנחנו נהיה הורים שחבל על הזמן, והילדים שלנו, איך לא, יישרו קו עם כל הקסם הזה. ברור, לא?\nאנחנו (כולנו) מדמיינים מן \"הפי פמלי\" שכזו, הנוסעת יחד בכל שבת לטיולים כייפיים בחיק הטבע, מטיילת על חוף הים בשקיעה ומשוחחת סביב השולחן בנועם. מי חושב בכלל על כל אותן השעות הרבות של מטלות הוריות סיזיפיות (גם אחרי לילות ללא שינה), על האפשרות שהילדים שלנו יריבו ביניהם ואנחנו נכעס עליהם, על כך שהם יכעסו עלינו? מי מדמיין מצבים של לחץ וחוסר הסכמה? מי מעלה על דעתו שדווקא הילד שלו יהיה זה שלא רוצה ללמוד או מתקשה להשתלב בקבוצת החברים? מי חולם על ילד עם קשיים ומצוקות - דיסלקציה, ליקויי למידה, קשב וריכוז, ואפילו צרכים מיוחדים, וגם \"סתם\" בעיות קטנות - ילד עקשן, מרדן, לא מעריך, חצוף, מפונק, ביישן, מופנם.\nאבל כנראה שזה לא סתם. תחשבו על זה רגע, אם היינו באמת לוקחים בחשבון את כל אלו מראש, כמה מאיתנו היו נועזים דיים להיכנס להרפתקה ה\"מאתגרת\" הזו? לכן ברור שהטבע, האחראי על המשכיות המין האנושי, מעודד אותנו לייצר נקודת התחלה, קו זינוק, הכי אופטימית שיש.\nמצד שני, כשאנחנו כבר הורים, כשיש משפחה וילדים ולא הכל תואם את הסרט שבאנו איתו - מה עושים עם הפער שנוצר בין המצוי לרצוי? בין הציפייה למציאות? לא פעם הפער הזה גדול, לעתים גדול עד כאב. איך חיים את זה? מה אפשר לעשות על מנת להקל על עצמנו?\nאז הנה כמה נקודות למחשבה:\nאבל את ההסתכלות עליה כן. בואו נאמץ זווית הסתכלות חדשה על מה שקורה ונבדוק: מהם הצדדים החיוביים במצב הנתון הזה? מה נוכל ללמוד מכך? מה ניתן לעשות בכל זאת?\n.\nבילדים שלנו ובעצמנו. יש לנו נטייה, לכולנו, לחיות את החסר, את האֵין, מה שממעיט ומצמצם באופן טבעי את מקומם וחשיבותם של הדברים שיש לנו, שהופכים להיות ברורים מאליהם ולכן אין צורך להזכיר ולשמוח בהם. ובאמת, מי קם בבוקר ואומר תודה על מה שיש לו? אז הנה. תזכורת לכם ולי להפנות את המבט ואת הלב לחצי הכוס המלאה. תנו אמון בכוחות המציאותיים של הילד שלכם. עודדו אותו, צרו עבורו הזדמנויות להתנסות, התפעלו ממנו. זה הדשן הטוב ביותר להצמיח בעזרתו ניצנים חדשים.\nלא פשוט - אך כה חשוב. כשיש לנו יותר מילד אחד ההשוואה ביניהם היא הכי טבעית בעולם, אוטומטית ובלתי נשלטת. במיוחד כשמדובר בשניים מאותו מין. כשאנחנו משווים את הילד שלנו לאחיו (או לחבר, שכן, בן דוד), אנו עושים לו עוול גדול. זה רק מלבה את הקנאה והתחרותיות הקיימים ממילא ובודאי לא מייצר מוטיבציה. לעתים זה אף משתק - בדיוק ההיפך ממה שרצינו להשיג. במקום זה גלו יחד איתו את ההישגים שלו בזמן האחרון, במה הוא התקדם, במה השתפר - וזו כבר סיבה מצויינת למסיבה.\nזוכרים איך הייתם כהורים טריים? כמה חששתם, כמה היה לכם קשה להתמודד עם חידושים ושינויים, עם כעסים והתנהגויות \"דווקאיות\", עם משימות שנראו לכם אז כל כך מורכבות והיום אתם \"מתקתקים\" אותן על יד אחת? זה הדבר היותר משמעותי כאן. איפה הייתם אז ואיפה אתם היום. תנו לעצמכם תפיחה על השכם!\nוגם הילד, כמובן. לעתים הקושי הגדול שלנו מגיע מהדרישה הפנימית להיות הכי-הכי - ותמיד. גם אנחנו וגם הילדים. בואו נשחרר את עצמנו ואת הילדים מהדרישה הכובלת הזו למושלמות, ונאמץ את ה\"טוב דיו\", שעדיין מדרבן אותנו לעשות הכי טוב שאפשר, מבלי לאבד את עצמנו.\nכלפי הילדים שלכם וכלפי עצמכם. כולנו לומדים וגדלים תוך כדי תנועה ועשייה, צעד קדימה ולפעמים גם שניים אחורה.\nמי שלא עושה לא טועה, אתם יודעים. אז גם אם נראה לכם שהילד שלכם לא עומד בציפיות שלכם כרגע, אל תילחצו יותר מדי ואל תתנפלו. גם מחר יש יום. אנחנו, כולנו, בתהליך.\nזו תכונה כל כך חשובה, בחיים בכלל ובהורות בפרט. מדי פעם בדקו את עצמכם עד כמה הציפיות שלכם תואמת את המציאות - שלכם ושל הילד שלכם. כשאתם מגלים שטעיתם בכיוון, או אולי הכבדתם בציפיות ובדרישות, עשו \"חישוב מסלול מחדש\" וצאו ביציאה הבאה. מותר, חשוב ורצוי לשתף גם את הילדים בהבנה הזו שלכם.\nאם אתם מרגישים שהמציאות שלכם לא פוגשת את הציפיות באופן שלא מניח את דעתכם, עשו מעשה. זה בדיוק מסוג הדברים שאפשר וחשוב ללמוד: איך מייצרים תקשורת משמעותית וטובה יותר במשפחה, איך מתמודדים נכון יותר במצבים מורכבים. אל תוותרו על עצמכם. מגיע לכם.\n,"}
{"article_id": "0,7340,L-4118243,00.html", "header_title": "למה ויתרתי על בי\"ס ציבורי ובחרתי בדמוקרטי", "full_text": "יום חמישי בבוקר, הראשון בספטמבר. פקחתי את עיניי ותחושה מוזרה אפפה אותי. הבית שקט, שקט מדי. בתי הבכורה בצבא והצעירה, שמתחילה את השנה האחרונה שלה בתיכון, עדיין ישנה. היא אמורה להתחיל ב-11 ובינתיים מנצלת כל שנייה אפשרית להשלים את שעות השינה החסרות. כמה דקות לפני הזמן המיועד היא תתעורר, תתארגן בענייניות ותצא. עוד יום מתחיל לו. כאילו עוד יום של חול...\nאבל משהו פה לא תקין. מרגע לרגע התחושה המוזרה משנה צורה. זה מתחיל להרגיש יותר ויותר כמו עצב. נימה דקה אך ברורה של חסר מצטרפת לתמונה הפנימית. שום תחושת חגיגיות, שום התרגשות לא נרשמת. היי, היום מתחילים שנת לימודים חדשה. איפה הימים ההם, בהם כבר מאמצע אוגוסט היינו בעיצומה של תכונה קדחתנית לקראת החזרה לבית הספר?\nאבל זה לא הדבר היחיד שמאוד מאוד חסר לי. חסרה לי בעיקר האווירה החגיגית של היום הראשון ללימודים: הריגוש, הפרפרים בבטן, הציפייה הדרוכה. \"זהו\", אני אומרת לעצמי, \"הפרק הזה מאחורייך יקירתי. זה כבר לא יקרה\". פתאום אני מבינה שלא רק שזו הפעם האחרונה בה יש לי ילדות בבית הספר, אלא שגם לא אמצא את עצמי יותר, ביום השישי הראשון של השנה בשעה חמש בבוקר, בגן הפסגה ביפו, באירוע הזריחה שהוא טקס פתיחת שנת הלימודים המסורתי בבית הספר שלנו, בית הספר הפתוח הדמוקרטי.\nאכן כן. שתי בנותיי הן \"פתוחניקיות\". זו הייתה הבחירה שלנו עבורן. מבחינתי היא נעשתה עוד לפני שהייתי בכלל אמא. היה ברור לי שהילדים שלי לא ילמדו בחינוך הרגיל. החוויה שלי בבית הספר היסודי, ועוד יותר בתיכון, לא הייתה מהסוג שמרגישים צורך לשחזר. לא שהיה לי רע במיוחד. הייתי ילדה מקובלת ותלמידה סבירה. אף אחד לא הציק לי יותר מדי. ידעתי להסתדר ושרדתי. אבל כל העסק היה סתמי. עוד יום ועוד יום, החולפים להם מבלי להשאיר חותם.\nידעתי שאת בנותיי לא אשלח למקום שבו מערכת הלימודים הוכתבה מראש, בלי שום התייחסות לשונות בין הילדים, להעדפות הטבעיות של כל אחד מהם. גם העובדה שבבתי הספר הרגילים רוב השעורים נלמדים באופן פרונטלי ומשמים עם המון חומר שלא מעניין אף אחד, שצריך לסכם, ללמוד בעל פה למבחן ואחר כך לשכוח.\nהרי לי, בתור תלמידה באותה מערכת, לא היה זמן ולא פניות או עניין לתת מענה לחשיבה היצירתית, לסקרנות הטבעית, לרצון האמיתי שלי, לחקור ולצבור ידע. נמדדנו במספרים, ציונים וממוצעים. אף אחת מהמורות שלי לא ניהלה איתי מעולם שיחה אישית, לא ידעה עליי דבר מעבר למה שקרה בין כתלי הכתה. כשסירבתי בכתה ה' להמשיך להיות \"זמרת הטקסים\" של בית הספר, בגלל איזו הערה טיפשית של המורה, אף אחד לא טרח אפילו לבדוק איתי מה קרה. נצרתי את ההערה הפוגעת בתוכי, בלעתי את העלבון והחיים המשיכו כסדרם.\nכמו רבים אחרים גם אותי המורות אהבו כשהייתי ילדה טובה, והזדעזעו בצדקנות כשהגעתי לגיל המרד והעדפתי לבלות בים במקום ללמוד. \"ממך ציפינו ליותר\", הן הדגישו בפניי שוב ושוב. אני הייתי מאותם תלמידים שתמיד שמעו שהם לא מנצלים את הפוטנציאל שלהם (לא שהיה לי מושג אז מה זה אומר ומה אני אמורה לעשות אחרת), ולקראת סוף השמינית בישרה לי היועצת, כמו להרבה ילדים אחרים, ש\"אני מאוד מוכשרת ואצליח בכל דבר שאבחר\".\nלא היה לי שמץ של מושג על מה היא מדברת ובמה אני כל כך מוכשרת. הכישרון הגדול שלי בימים ההם היה לזהות מהן הצפיות של המורים ממני (\"תשובה מלאה בבקשה\") ולעמוד בהן. במחשבה לאחור אני חושבת שזו הייתה התרומה הגדולה המרכזית של בית הספר לחיי: ללמוד להלך בין הטיפות ולהגיע לעבר השני במצב סביר. בכל מקרה, שום דבר שקרה שם לא סייע לי להוציא לאור את כל אותם כישורים עלומים. לקח לי ים של שנים (וסבל וכסף) לגלות אותם בעצמי.\nואז בתי הבכורה עמדה לעלות לגן חובה. סקירה קצרה הבהירה לי שלא השתנה הרבה במערכת החינוך מהזמן\nהיום אני יכולה לומר בביטחון שזו הייתה אחת ההחלטות הטובות שעשיתי בחיי. מהרגע הראשון הרגשתי שרואים את הילדה שלי. ממש. רואים את מי שהיא, את הייחוד שלה, את הצרכים שלה, מקבלים אותה ואת הבחירות שלה, כמו להתבודד או לצייר חלק גדול מהיום. גם בכיתה א', כשהיא לא מיהרה ללמוד לקרוא כמו שאר הילדים, זה הרגיש לה לגמרי טבעי לשבת עם חברה מהכיתה בפינת הספרייה ולהקשיב לסיפור שהיא מקריאה לה. מעולם לא נתנו לה להרגיש שזה לא בסדר.\nאני לא אשכח איך כשבתי הייתה בכתה ב' היה לה שיעור בו כל ילד יכול היה לבחור ללמד משהו את הילדים האחרים. כל דבר שהוא: לקלוע צמות, \"טריקים\" בקלפים, קסמים. כמה ימים קודם לכן אותו ילד עבר בין הכתות, הציג את הנושא שלו והזמין את הילדים האחרים להגיע (אתם כבר מבינים שזו לא הייתה חובה). רואים את היופי? מבחינתי הגעתי למקום הנכון. כל מה שאני מאמינה בו – היה שם.\nלכל ילד יש משהו שהוא טוב בו. לכל ילד יש איזשהו כשרון, יכולת, ידע שהוא יכול להעביר לאחרים, דרכו הוא יכול להתבלט ולתפוס מקום. ילדים לא צריכים להימדד בהכרח רק על פי הצלחתם בלימודים. יש כל כך הרבה קריטריונים חשובים לא פחות שאפשר להצטיין בהם, גם במסגרת בית הספר, ולקבל עליהם קרדיט. ראייה כזו מרחיבה את סל האפשרויות ומספקת הזדמנות לכל ילד לבוא לידי ביטוי. ילד יכול להרגיש \"מלך\" גם אם הוא לא רוכש את מיומנות הקריאה עד חנוכה (על פי דרישות משרד החינוך) או לא הגאון של הכיתה במתמטיקה. דרך התנסות כזו הוא בונה את הערך העצמי והביטחון שלו. הוא מרגיש מיוחד, שיש לו מה להציע, שהוא שווה. אם יתמזל מזלו והוא ימשיך לצבור חוויות דומות הוא יחייה בתחושה שהוא מסוגל לכל דבר - אם רק ירצה.\nדרך התנסות כזו הילד גם לומד ומתאמן על כל המיומנויות הבאמת חשובות שיש בחיים: לבחור, ליזום, להיות עצמאי, לקחת אחריות, לשלוט על חייו. מתוך אותם עקרונות הילדים בבית הספר הפתוח בוחרים לעצמם את מערכת הלימודים לכל השנה ומתחייבים לה. החל מכיתה א'. למידה כל כך משמעותית לחיים.\nאז נכון, יש מקצועות מסוימים שהם לא מכירים (כן, גם הבנות שלי...) ואחרים שהם מכירים באופן בסיסי בלבד. אבל ב\"דיל\" הזה ילדים זוכים בכל כך הרבה דברים, חשובים הרבה יותר: הם מכירים את עצמם, את היכולות, ההעדפות והרצונות שלהם. הם לומדים לבטא אותם ופתוחים להתנסויות. שווה, לא?\nויש עוד מתנות על הדרך. הילדים באמת לא מפחדים מסמכות ומרגישים בנוח עם אנשים חדשים בכל גיל, כי עבורם המורה הייתה מישהי שאפשר לדבר איתה על הכל, לשתף אותה בחיים הפרטיים והאינטימיים, להתייעץ עימה ולהיתמך בה.\nגם רמת האלימות בבית הספר הייתה פחותה בהרבה ממה שאנחנו מכירים, לצערי הרב, היום. והכי חשוב, בית הספר נצרב בזיכרון שלהן כחוויה טובה, מעשירה וכייפית. וזה ממש לא ברור מאליו.\nהייתי רוצה שמערכת החינוך הציבורית שלנו תלך יותר ויותר לכיוון הזה. אני שמחה לראות שזה כבר קורה פה ושם, אבל עדיין לא מספיק. הייתי רוצה שזה יקרה במערכת הציבורית הפתוחה לכולם, לא רק במסגרות פרטיות לאלו היכולים להרשות לעצמם. לא חשוב איך יקראו לזה - חשובה המהות. חינוך שרואה ועושה מקום לצרכי הילדים. יאנוש קורצ'ק, האב הרוחני שלי, הבין ויישם את זה כבר לפני יותר ממאה שנה.\nבימים אלו כולנו מדברים על החברה החדשה. חברה חדשה מבוססת על חינוך טוב. חינוך טוב לא יכול לבוא ממקום של צמצום וכפייה. ילדים היום נולדים עם יכולות מדהימות. מבטאים עצמם באופן שוטף בגיל צעיר, מפגינים חשיבה פורצת גבולות, נבונה, מתוחכמת. יש להם קליטה אדירה, הם נולדים עם המון ידע. אסור לנו לקלקל את זה. החינוך הציבורי צריך להתאים את עצמו לזמן החדש בו אנו חיים. לספק את המרחב והתנאים לילדים שיוכלו לחשוב, לחקור, לפתח, לאתגר את עצמם. חינוך מסוג זה יגדל ילדים ערכיים יותר, מודעים יותר, רגועים יותר, שמחים יותר. כולנו צריכים את זה. כאן ועכשיו.\n,"}
{"article_id": "0,7340,L-4486166,00.html", "header_title": "איך להקל על ילד עם הפרעת קשב בכיתה?", "full_text": "למחנכת הפוגשת את תלמידי הכיתה באופן כמעט יומיומי יש חשיבות עצומה בהכוונה ובהעצמת תלמידיה, בהקניית כלים לעבודה והתארגנות ובעיקר בבניית הדימוי העצמי החיובי. להלן מספר המלצות לעבודה עם התלמידים בעלי קשיי הקשב והריכוז:\nמומלצת ישיבה בשולחן קדמי בכדי לצמצם הסחות דעת וגירויים סביבתיים ובכדי לאפשר קשר עין רציף. באם ניתן רצוי להושיב את התלמיד בעל הפרעת הקשב לבד או לוודא כי התלמיד היושב לידו לא יסיח את דעתו.\nלעתים קורה שתלמידי הכיתה מזהים את הקושי של התלמיד בעל הפרעת הקשב ויודעים \"להפעיל\" אותו, כלומר לומר או לעשות דברים אשר עשויים לגרום לתלמיד בעל קשיי הקשב אשר לרוב מאופיין גם באימפולסיביות, להתפרץ. התלמיד המאובחן, לרוב בגלל הקושי בוויסות תגובה, יגיב למניפולציות סביבתיות בצורה אימפולסיבית ובסופו של דבר יהיה זה שיעכסו עליו או שייענש. הענשה במקרה זה לא תפתור את הבעיה ובכדי למנוע הישנות של התופעה, חשוב לשוחח ולברר מה ומי גרמו להתפרצות, וללמד את הילד כלים כיצד לא לאפשר לאחרים ללחוץ לו על \"כפתור ההפעלה\", בקלות.\nכאשר תלמיד מתקשה לשבת לאורך זמן ניתן לאפשר יציאה מן הכיתה להפוגות קצרות. במידה ומחליטים לאשר זאת, רצוי לשוחח ולקבוע כללים להתאווררות. ניתן להסכים כי פעמיים-שלוש (לפי הצורך) במהלך היום תתאפשר יציאה להתאווררות. יש לקבוע סימן מוסכם בין המורה לבין התלמיד (\"קוד סודי\") שיאפשר לו לאותת לה כאשר הוא זקוק להפוגה. גם המורה יכולה להשתמש בסימן כשהיא מרגישה שהוא זקוק לכך.\nיש להסכים על חוקים בנוגע ליציאה מהכיתה על מנת לא לאבד את המסגרת וכן לקבוע תקופת ניסיון. למשל: היציאה מהכיתה תמשך כשלוש דקות בלבד, מותר ללכת לשתות מים לשטוף פנים ולחזור, היציאה מן הכיתה תתבצע בדממה, ללא שאלות או הפרעות לתלמידים האחרים. לא ניתן לצאת פעמיים מאותו השיעור וכו'. ניתן לנסח את החוקים כחוזה ולחתום עליו.\nניתן להחליט יחדיו, המורה והתלמיד, על פעולות שימתנו את תנועתיות היתר, פעולות כגון מחברת שרבוטים בה ניתן לקשקש, \"מר גמיש\" או פלסטלינה שניתן למעוך. כל זאת בתנאי שהדבר לא מפריע לתלמיד להקשיב ולקחת חלק פעיל בשיעור. באם מאפשרים פעילות כזו יש לשוחח ולקבוע תנאים לביצועה.\nהעצמה עקבית של הצלחות קטנות, שמבחינת המורה הן התנהגויות רצויות, וחיזוקן תוך התעלמות ממצבי חוסר הצלחה. הרעיון \"בהצלחה קטנה\" הוא לא לצפות שבמשך יום שלם ההתנהגות תהיה מושלמת ורק אז לחזק, מפני שזו עשויה להיות משימה כמעט בלתי אפשרית עבור ילד עם תסמינים של קשב. יש לחזק על התנהגויות רצויות (גם אם ילדים אחרים עושים אותן בקלות, באופן טבעי ויומיומי, עבור ילד עם הפרעת קשב זהו מאמץ) ולכן כאשר המורה רואה התנהגות רצויה ולו אף הקטנה ביותר- יש לציין אותה.\nהצלחה קטנה עשויה להיות סיוע לחבר הזקוק לעזרה, מחיקת הלוח, יוזמה חיובית, עבודה עצמאית בשיעור, התארגנות לפני ובזמן השיעור ועוד.\nכדי להתמודד עם דימוי עצמי שלילי ומחשבות שליליות, הנובעות מתחושת חוסר הצלחה המלווה לעתים רבות את התלמיד בעל קשיי הקשב, ניתן להכין מחברת הצלחות שבה יוכל התלמיד לרשום בכל יום הצלחה אחת שהייתה לו בבית הספר (ניתן להוסיף גם הצלחה שהייתה לו בבית). המטרה של כלי זה היא למקד את ההסתכלות על הצלחות ולהוכיח לו כי ישנן כאלה. סביר להניח כי בתחילה יהיה לתלמיד קשה למצוא הצלחות ותפקיד המורה הוא לסייע לתלמיד לאתר את ההצלחות הקטנות (הגעת בזמן לבית הספר - זוהי הצלחה, עזרת לחבר - זוהי הצלחה וכו').\nהעצמת התכונות החיוביות הבולטות על ידי מתן תפקיד כיתתי (לתלמיד הרגיש לזולת אפשר לתת תפקיד שקשור בכך, כמו להיות אחראי לוודא שכל יום אחד מתלמידי הכיתה מצלצל לילד חולה שלא הגיע לבית הספר). ניתן להציע לתלמיד לארגן פעילות חברתית לכיתה כמו ערב גיבוש או משחק בשיעור \"כישורי חיים\". כל פעילות חיובית אשר תאפשר לתלמיד להביא לידי ביטוי את תכונותיו החיוביות הבולטות יכול להתאים. במידה והתלמיד אינו מצליח בתפקיד שניתן לו, סימן שהתפקיד אינו מתאים לו ויש להציע חלופה.\nבמהלך עבודה עצמאית בשיעור רצוי שהמורה תיגש אל התלמיד המאובחן, גם אם לא פנה, ותשאל כיצד הוא מסתדר, תאמר מילה טובה (\"אתה עובד יפה, המשך כך\", \"היום אתה עובד בצורה רצינית\").\nולא לאפשר לכך לצבוע את כל \"התמונה\" בשחור. ביום פחות טוב אפשר לקחת את התלמיד הצידה (חשוב לא להעיר לו בפני הכיתה), לשקף לו את אשר עובר עליו (\"אני רואה שהיום יש לך יום קשה\") ולבדוק מה יוכל לעזור לו.\nבכדי לצמצם את העומס הרגשי ולהביא לתפקוד מקסימלי ניתן, במידת הצורך, לצמצם עבור התלמיד בעל הפרעת\nהקשב את כמות המשימות הלימודיות שעליו לבצע מתוך כלל המשימות/שיעורי הבית אותם נדרשים שאר תלמידי הכיתה לבצע ולבחור עבורו מספר תרגילים מכל נושא. במתמטיקה, לדוגמה, ניתן לבחור את השאלות המרכזיות והחשובות ביותר (להקיף בעיגול את התרגילים שחשוב שכן יפתור או השאלות עליהן כן חשוב שיענה). הפחתת העומס עשויה למנוע מהמטלה להיתפס כמאיימת.\nחשוב לשתף את צוות ההוראה בכלים בהם הוחלט להשתמש עבור תלמיד מסויים ולוודא שכל הצוות \"מדבר באותה שפה\". לדוגמה, אם הוסכם שניתן לאפשר לתלמיד לצאת, חשוב שכל הצוות ידע מכך.\nמומלץ לכתוב את מהלך השיעור הצפוי באחת מפינות הלוח, וזאת בכדי לאפשר לילדים שדעתם הוסחה להביט על הלוח, למקם את עצמם ביחס למהלך השיעור וכך לחזור לשיעור מבלי לקטוע את המורה ולהפריע למהלך התקין של השיעור."}
{"article_id": "0,7340,L-4173594,00.html", "header_title": "\"אבל אבא אמר שכן\"; מה עושים כשלא מסכימים?", "full_text": "\"זה משגע אותי!\", נהם הגבר מולי. \"כשזה מגיע לחינוך הילדים - אשתי ואני לא מסכימים כמעט על כלום. אני אומר להם ללכת עכשיו להתקלח - והיא מתערבת ואומרת לי לידם \"מה בוער? תן להם לגמור את המשחק!\". בכלל, אנחנו מאוד שונים ורואים דברים אחרת. לה לא כל כך אכפת שהם יאכלו עם הידיים, אני לא יכול לסבול את זה. לעומת זאת שעורי בית לא הכי משנה לי, שניהם חכמים ויצליחו בכל מקרה בחיים, והיא יושבת להם על הראש. הנה, גם לייעוץ הגעתי לבד. היא חושבת שהדברים יסתדרו מאליהם ואני מרגיש שבדרך הזאת זה לא יקרה. מה עושים?\".\n:\nמשום מה רובנו מצפים שבני הזוג שלנו יחשבו תמיד באופן דומה לנו. אבל אם חושבים על זה לרגע, למה שזה יקרה? שני בני אדם נפגשים, מתאהבים ומחליטים להקים משפחה (וזו עוד הוורסיה האופטימית). כל אחד מהם נולד וגדל במשפחה אחרת, התחנך על פי תפיסה שונה, במקום אחר, בחברה אחרת, ובקיצור צמח על קרקע שונה לחלוטין. לכל אלו תוסיפו גם הבדלים הנובעים מדפוסי חשיבה שונים של גברים לעומת נשים (במידה ומדובר במשפחות הטרוסקסואליות) וקיבלתם שני אנשים עם תפיסות שונות לגבי ההורות.\nקחו דוגמה. פעם, כשרק התאהבתם, אתה היית מוקסם מהספונטניות שלה. אפשר אפילו לומר שזה היה אחד הדברים שגרם לך ליפול לרגליה. אבל אז מגיע הילד הראשון והספונטניות הזו לא ממש הולכת עם ילד אנרגטי בן שלוש המטפס על רהיטים ועל הראש של כולם או עם תינוק שמנסים בכוחות-על להקנות לו סדר יום.\nגם מהצד שלה האחריות של בן הזוג, שפעם הביאה לה שקט ונתנה לה תחושה שיש על מי לסמוך בחיים, נראית פתאום מוגזמת. הכל צריך להיות \"לפי הספר\", כל חריגה נדחית על הסף, לכל החלטה ומעשה יש משמעות מעמיקה שחייבים לבדוק אותה ולהבין. באמת שאפשר להשתגע!\nוהנה מתחיל הבלגן. אמא אומרת דבר אחד, אבא דבר אחר. הילדים החכמים שלנו מייד מגלים את ה\"סדק בגדר\" ולא עובר זמן רב  עד שהם עושים בו שימוש מושכל לטובתם. ברור להם את מי לשאול מה, ממי לבקש על מנת לקבל תשובה חיובית וממה להימנע בכל מחיר. מהר מאוד אנו מגלים שמי שמנהל כאן את העסק זה הם. אם אמא שמה על אבא איקס ואבא שם על אמא איקס מה יעשו הילדים? מה שבא להם! וזה כבר ממש, אבל ממש, לא לעניין.\nהמצב הזה הוא בעיה של ממש. בכל מעשה שלנו אנחנו מעבירים מסר ופה המסר בעייתי מאוד: אבא ואמא לא מכבדים, ואפילו לא סומכים, אחד על השני. אז איך יוכלו הילדים לכבד אותנו ולסמוך עלינו?\nאני רוצה לעצור רגע ולהבהיר שהורים לא צריכים לחשוב בדיוק אותו דבר או להחזיק באותן דעות ממש. לילדים שגדלים בבית שבו שני הורים מרוויחים מכך שהם נחשפים לשני סטים שונים של עמדות והתנהגויות. יש להם מקור להשוואה ויותר אפשרויות בחירה.\nאז איך בכל זאת חיים עם שתי הדעות בלי ליצור בעיה? כמה נקודות שחשוב להקפיד עליהן:\nמתי עשיתם את זה בפעם האחרונה? כן, אני יודעת שהחיים עמוסים ולמי יש זמן, אבל בכל זאת מדובר בנושאים שאנחנו, נדרשים להתמודד איתם כל יום מחדש כמו שעת השינה, שעורי בית, מחשב בחדר, גובה דמי כיס וכו'. נסו להבין למה זה חשוב לכם, מהו הערך אותו אתם מבקשים להנחיל, מה ישרת טוב יותר את התפיסה החינוכית שלכם. זה גם הזמן לגבש תפיסה חינוכית, במידה והיא לא ממש ברורה לכם עדיין.\nישנם נושאים עליהם באמת חייבים להגיע להסכמה איזושהי על מנת לנהל בית שפוי. אי אפשר כל יום להידרש מחדש לסוגיה של מתי קמים בבוקר או איך מתנהלת ארוחת הערב המשפחתית. לעומת זאת, בנושאים אחרים, הנמצאים יותר בשוליים, אפשר להחזיק בדעה והעדפה אישית ולהתנהל באופן ייחודי לכם, כשברור לכולם כי בנושא הזה יש בבית שתי תפיסות שונות.\nזוהי בדיקה חשובה מאוד. לא פעם נגלה שמאחורי האידיאולוגיה עומדת דווקא עייפות עצומה ומצטברת או חוסר יכולת לעמוד על שלנו. פעמים אחרות נבין שיש לנו קושי עם אותו הילד, שאין לנו מושג איך לגשת אליו, שאנחנו חוששים לאבד את הקשר איתו, את אהבתו, ומתוך כך נכנעים לרצונו. כך נדע במה לטפל.\nהאם על שעות השינה של הילדים או שאולי מסתתר כאן משהו אחר לגמרי? חיים משותפים מזמנים חיכוך עצום בהרבה מאוד תחומים. לא פעם המריבות על ההתנהלות ההורית מקורן בהתחשבנות על תסכול, פגיעה או אכזבה הקשורים דווקא לחיים הזוגיים שלנו. תחושה שהצד השני לא מספיק אוהב, לא מספיק מתחשב או אולי אף ננטש לטובת הילדים. לא הגיע הזמן לדבר על זה?\nהאומנם? אם אתם לא בטוחים, ואם מדובר במשהו מהותי ועקרוני, כדאי לבדוק זאת ישירות. הליך פשוט מאוד, אתם יודעים. בסופו של יום אנחנו, ההורים, מנהיגים את המשפחה ואוחזים בתפקיד הפוסקים הסופיים בדילמות החשובות.\nאמירה חזקה מאוד המציגה חזית מאוחדת של שני הורים, הנושאים יחד באחריות משותפת כלפי ילדיהם. כשהיא נאמרת היא מעבירה מסר של בהירות, אחידות דעים ותקיפות. במצבים בהם חשוב לכם להחיל עקרון משמעותי לכם, עשו בה שימוש. מניסיון - זה עובד.\nעשו זאת לפי העדפות ועניין. למשל, אבא אחראי על התחום הרפואי (אלו תרופות נותנים ומתי הולכים לרופא) ואמא אחראית על התחום הלימודי. ברגע שהחלטתם על חלוקה למדו את עצמכם לשחרר ולתת לצד השני לנהל את העניין. הזכירו לעצמכם כי גם לצד השני יש מניות במפעל הזה (בדיוק כמו שלכם) וגם היא (או הוא) אוהבים את הילד ורוצים בטובתו, לא פחות מכם.\nלפעמים גם זה קורה. לא כל המחלוקות נפתרות וצריך ללמוד לחיות גם עם זה. אפשר גם להחליט שאנחנו לא מחליטים, אלא נותנים עוד זמן לחשוב (כל אחד לעצמו), עד הפעם הבאה שנתכנס סביב שולחן הדיונים המשפחתי. רק הימנעו בזמן הזה \"לשפוך את התינוק עם המים\" ולהגיע למצב של דווקאות ומלחמה הפוגעת בכולם.\nלפעמים גם כשאי לשתף בשיחה אדם שלישי (חבר טוב, קרוב משפחה, יועץ או מטפל). לשמוע את עצמכם מול מישהו חדש ירחיב\nעבורכם את זווית הראיה ויוסיף צבעים לתמונה.\nזה חלק מההתנהלות האנושית וגם כאן יש הזדמנות ללמידה. אלא שזה מחייב אותנו, גם אם הנושא מאוד חשוב לנו, גם אם אנחנו כועסים ופגועים, לברור מילים ולא לרדת מתחת לקו האדום. אסור לשכוח: הילדים שם, רואים, שומעים ולומדים. מאותו מקום, אם אתם מצליחים להגיע לאיזושהי הסכמה בסופו של הדיון - הרווח של כולכם כפול ומכופל.\nהזכירו לעצמכם מה אהבתם פעם האחד אצל השנייה. לא חשוב מה ואיפה, כל שדבר שעושה לכם טוב. לפעמים רק שניכם, פעמים אחרות צרפו גם חברים. התייחסו ליציאה הזו כאל חוג, ערב סגור ביומן, זמן בו תיזכרו מי הייתם לפני שנולדו הילדים ומה אתם היום מלבד הורים. על הקרקע הזו יהיה אחר כך הרבה יותר קל להצמיח הסכמות.\n,"}
{"article_id": "0,7340,L-4494171,00.html", "header_title": "\"תראה איך אתה נראה\"; ADHD והמראה החיצוני", "full_text": "להפרעת קשב וריכוז יש התנהלות מרגיזה במיוחד: היא \"פולשת\" לכל מקום וזמן, נותנת אותותיה בכל תחום בחיים. לעתים קרובות יש בה ברכה, כמו למשל הסקרנות שהיא מייצרת או היצירתיות והרגישות שהיא מספקת. אולם, בחלק ניכר מההתנהלות, כשמה כן היא - מפריעה ומציקה.\nכיום, עם המודעות הציבורית הגוברת לתופעה, רבים כבר מכירים בעובדה שהפרעת הקשב מעוררת קשיים בתחום הלמידה - קושי להקשיב, להוציא עיקר מטפל, לארגן את החומרים והלו\"ז ועוד. גם השפעתה על חיי המשפחה ועולם התעסוקה הולכת ומתבהרת - למשל, קושי להתחיל ולסיים משימות, קושי לקבל ביקורת ועוד.\nהפעם, נציין תחום נוסף, אחד מיני רבים, שעלול להיפגע בעטייה של ההפרעה - השמירה על ההופעה והמראה החיצוני. הכוונה היא שקיומה של ההפרעה עלול לתת אותותיו בטיפוח האישי: באסתטיקה, בניקיון הפיזי של הגוף ובשמירה על תזונה ומשקל תקין. כאשר מדובר בבני נוער - ההופעה החיצונית היא תעודת זהות אישית ומשמשת קריטריון לקבלה חברתית. על כן יש לה חשיבות מיוחדת בתקופה זו.\nברגע הראשון אולי תרימו גבה: מה זה בכלל קשור? אבל כמו שכבר נאמר כאן, זו תופעה פולשנית במיוחד, וקשה למצוא תחום שחומק מזרועותיה הארוכות. ננסה להבהיר את הקשר הזה שבין מאפייני ההפרעה למרכיבי ההופעה החיצונית.\nהפרעת הקשב היא, בראש ובראשונה, פגיעה ביכולת להיות קשוב לסיטואציה העכשווית, כלומר קושי להיות נוכח באופן מלא במה שקורה ברגע הזה, מבלי \"לעוף\" למקומות אחרים, אסוציאטיביים. הדבר גורר קליטה חלקית של הסיטואציה, הטמעה חלקית של המידע וקושי שנובע מכך לזכור את ההתרחשות המקוטעת.\nיש לכך השלכות מרחיקות לכת, ביניהן פגיעה בזיכרון, בהתארגנות וניהול זמן, שבהתייחס לעניין ההופעה החיצונית מביאה את המתבגרים עם הפרעת הקשב לארגן את זמנם בצורה לא יעילה. הם יקומו בבוקר כבר אחרי ה\"דקה ה-90\" ולא יהיה להם פנאי לתכנן את לבושם ולטפח את מראם ואת ההיגיינה\nהנדרשת בבוקר, טרם היציאה מהבית. בנוסף, הם עלולים לשכוח לקחת אוכל מסודר לבית הספר, והם ימצאו את עצמם עם כל הג׳אנק המשמין והלא בריא שסביבם.\nהבנות, שרגישותן למראה החיצוני גבוהה במיוחד, נוטות לא פעם לשכוח איזה בגדים יש להן בארון, לאיזו חברה הן \"השאילו\" בגד שלא חזר לעולם. כך קורה שהן מחפשות ולא מוצאות את הבגדים שהן מעוניינות בהן, וברגע האחרון לובשות תחליף שאיננו מתאים. בהמשך הן ימהרו לקנות מחדש את אותם הבגדים בפעם השנייה והשלישית.\nחלק משמעותי שבעלי הפרעות הקשב \"סוחבים\" הוא ההתמודדות המתסכלת עם היפראקטיביות - צורך חזק לתנועתיות יתר, ואימפולסיביות - קושי גדול להתאפק, לעמוד בפיתוי ולעכב תגובה כדי לבחור את ההתנהגות. התנועתיות הרבה יוצרת לא פעם הזעה מוגברת, שמלווה בריח גוף חזק ובלתי נעים. אופייני לנער עם הפרעת קשב שחוזר לכיתה מההפסקה להדיף \"ריח של התרוצצות\" שהוא איננו מודע לו וגם לא מתארגן כדי לשטוף את הזיעה בטרם יחזור לכיתה.\nלא פעם נראה שהבגדים מלוכלכים מהפעילות האינטנסיבית ואף נקרעים ומתבלים וגם הנעליים כבר נשחקות מדי, מבלי שהנער ישים לבו לכך. התוצאה תהיה שהוא יגיע לבית הספר במראה מוזנח יחסית. כאשר יבין וירצה תיאורטית לחדש את הבגדים הבלויים, חוסר הסבלנות, הדחיינות והאימפולסיביות יגרמו לכך שידחה את פעולת הקנייה המייגעת והמשעממת. כאשר כבר יגייס כוח לצאת לקניות, יעשה זאת באופן חפוז ולא שקול והבחירה של הבגדים עלולה להיות מרושלת ובלתי מתאימה.\nסיבה נוספת למראה החיצוני הבלתי הולם היא שכיחות גבוהה יחסית של לקות הנלווית להפרעת הקשב ונקראת DCD. זוהי הפרעה בקואורדינאציה ובתיפקוד המוטוריקה הגסה והעדינה. אלה הם אותם ילדים/מתבגרים/ בוגרים שתנועותיהם אינן מתואמות מספיק ועל כן הם מסורבלים, לעתים איטיים מדי, ונוטים בתדירות גבוהה יותר למעוד, ליפול ולשמוט מבלי משים דברים מהידיים.\nאותם ילדים פעמים רבות יותר מתלכלכים בעת האכילה ולכן נוכל לראות את בני הנוער האלה עם כתמים על הבגדים, עם קרעים במכנסיים, עם שרוכים פתוחים ונגררים וכדומה. זה כמובן לא מוסיף להופעה חיצונית, שאיננה מכבדת את בעליה.\nאם נוסיף לכך גם את המאפיין של היפר-סנסיטיביות, כלומר רגישות חושית מוגברת, שרבים מבעלי הפרעות הקשב חווים, הרי שכאשר הבגד מתבלה וצריך לחדש אותו, יש להם קושי גדול להתרגל לבגד חדש. הרגישות למגע גורמת להם שלא להרגיש נוח בבגדים שעשויים מסוגי בדים שונים והם מעדיפים להישאר עם הבגד הישן והמרופט במקום לחפש שוב בגד שאיכשהו יוכלו לסבול את המגע שלו על הגוף.\nההופעה והמראה החיצוני של מתבגרים ומתבגרות בעלי הפרעת הקשב מטרידה במידה לא מבוטלת את הסביבה הביתית שלהם. אירוע משפחתי שכולם אמורים לצאת אליו ביחד, עלול להתפתח למריבות עם ביטויי כעס גדולים. המתבגר לא מסוגל להחליט מה ללבוש, וכשהוא כבר מתגבש על משהו, הוא לא מוצא אותו כי הארון מבולגן ושום דבר לא במקום. לאחר חיפושים נואשים, כשהבגד נמצא, הוא מקומט ומוזנח, כי היה זרוק אי שם בחדר, \"נראה כמו סמרטוט\".\nהכל מתנהל מאוד באיטיות, המון הסחות דעת בתוך התהליך, וכבר אי אפשר להספיק להסתרק כמו שצריך, והשעה מאוחרת ולא נעים לאחר לחתונה של בת הדודה ותמיד אנחנו מאחרים ותמיד זה אתה ותמיד... וההתנצחות מוציאה את כל בני הבית עצבניים ובלי חשק לכלום. זה יכול להגיע לקיצוניות שבה המשפחה מוותרת על בילוי משותף כדי לחסוך אפיזודות חוזרות ונישנות של כעסים והאשמות הדדיות.\nלרגע נדמה שזה נושא קטן ולא חשוב בחיים ואפשר להתעלם ממנו, אולם במחשבה שניה ההופעה החיצונית היא בהחלט כרטיס כניסה חברתי, משדרת את מידת הרצינות והכבוד שהאדם מייחס לעצמו ולזולתו, נותנת לו שדה לביטוי אישי ואסתטי וכלי להשתייכות חברתית מוגדרת.\nלכן, הקבלה מצד הסביבה היא קריטית. ברגע שיש הבנה, יהיה קל יותר לגייס את הסביבה לאורך זמן לשיתוף פעולה אפקטיבי. שיתוף פעולה כזה איננו, בשום אופן, יצירת תלות בסביבה. זה לא אומר שאמא תסדר את החדר, זה לא אומר שאבא ימצא את מה שהלך לאיבוד, זה לא אומר שכולם יאחרו בגלל שאתה לא מוכן.\nזה כן אומר שברור לכולנו שאתה זקוק לעזרה שניתנת בלב חפץ ובלי ביקורתיות. לדוגמה, אפשר להתקין מראה בחלק הפנימי של דלת היציאה כדי שבכל פעם שהמתבגר או המתבגרת יוצאים מהבית הם מעיפים מבט במראה ומתרגלים לשאול את עצמם \"איך אני נראה?\". חשוב לבנות מערכת מסודרת של התארגנות בבוקר כדי שאפשר יהיה להספיק לעשות את כל הפעולות הנדרשות, כולל טיפוח המראה החיצוני. את הבגדים רצוי להכין ליד המיטה עוד בערב, ואז אפשר יהיה לבחון את הבגד מראש ולסדר אותו כך שלא ייראה מרופט. התארגנות מסודרת ורציפה בבוקר מאפשרת לנערה להתאפר, לסרק את שיערה, ולהגיע רעננה וריחנית, ולא טרוטה ומרושלת.\nחשוב לסייע למתבגרים לארגן באופן כלשהו את החדר שלהם ואת ארון הבגדים. אם הדבר לא צולח, לא כדאי לסדר בשבילם, ממילא מה שהם לא מסדרים מתבלגן רגע אחרי. אבל אפשר למצוא תחליפי ארון, כגון מתקנים שעליהם אפשר להניח את הבגדים בערימה מסודרת זה על גבי זה או מיכלים גדולים שלתוכם ניתן להשליך בגדים שאינם מתקמטים, אבל לפחות ניתן למצוא אותם במקום מוגדר.\nביציאה לקניות חשוב לתכנן מה קונים והיכן. אפשר לערוך סקר שוק באינטרנט לפני היציאה ולהגיע לחנויות מסויימות,\nשבהן נמצא הפריט שהוא מעוניין בו. זה יחסוך זמן, סבלנות ושוטטות חסרת תכלית. אם משאילים בגד לחבר, כדאי לערוך רשימה מסודרת כדי לא לשכוח היכן הבגד וכדי לבקש אותו בחזרה בזמן. כך גם לגבי קנייה של מזון בריא ולא משמין. חשוב לברר מהו האוכל שהמתבגר יהיה מוכן לקחת לבית הספר, להתארגן על זה בערב ולמנוע את המחטפים המשמינים והלא בריאים. כמו כן, ניתן לעודד את הילד לשאת איתו דאודורנט ומגבונים לחים לבית הספר.\nהופעה חיצונית נעימה, מכובדת, מותאמת ופרופורציונלית לסיטואציה, מוסיפה ביטחון, השתייכות, רגיעה ויכולת להקצות אנרגיה חיובית לפעולות חיים משמעותיות אחרות."}
{"article_id": "0,7340,L-4503650,00.html", "header_title": "מה קורה במוח של ילדים עם הפרעות קשב?", "full_text": "אחת השאלות המסקרנות בתחום הפרעת הקשב והריכוז היא האם קיים הבדל פיזי במוחם של ילדים הסובלים מההפרעה לבין כאלו שלא. הצבנו את השאלה בפני ד\"ר איתי ברגר, שחשף בפנינו עובדות וממצאים מרתקים בנושא."}
{"article_id": "0,7340,L-4109083,00.html", "header_title": "אמא, תגידי לו! איך להתמודד עם מריבות אחים?", "full_text": "בעוד שבועיים מסתיים החופש הגדול וחלקנו מוצאים את עצמנו משרטטים טבלת יאוש: הקייטנות מאחורינו, כך גם סבב סבתא-סבא-הדודים במושב, והילדים מבלים הרבה זמן בבית, עוברים ממסך למסך, נמרחים מהספה לכורסה, מחפשים משהו לנשנש, משהו לעשות, מחפשים את עצמם - ומפלס המריבות ביניהם מרקיע לגבהים חדשים.\n\"אמא, הוא לקח לי!\", \"אבל הוא לקח לי קודם!\", \"זה בכלל שלי!\", \"לא נכון! אני קיבלתי את זה במתנה! אמא, תגידי לו!\".\nנכון שאנחנו, ה\n, כבר\n\t מכירים את המריבות האלו, אבל בימים האחרונים של החופש הן מגיעות בדציבלים רמים יותר ובתכיפות מטרידה הרבה יותר.\nיחסי אחים הם למעשה היחסים הארוכים ביותר בחיינו. אחים גדלים יחד באותו בית, לאותם\n,\n\t מבלים יחד ימים ושעות אינספור, עוברים הרבה מאוד חוויות משותפות,ו בקיצור הכי \"אוכלים יחד מאותו מסטינג\" שיכול להיות. ואחים, כמו שכבר הבנו, רבים. לא מעט. לפעמים אפילו הרבה. מאוד.\nלמה הם רבים? קודם כל כי הם יכולים להרשות לעצמם. רק שם, במערכת היחסים הייחודית והאינטנסיבית הזאת, כל אחד מהם יכול להביא לידי ביטוי באמת את מי שהוא, על כל החלקים הלא נחמדים ולא ייצוגיים שלו, ללא שום פילטרים: קנאה, מלשנות, שקרנות, מציקנות, רמאות, קמצנות... הכל הולך! כל צד יודע היטב שבניגוד לחבר שעלול לכעוס ולהיעלם, הרי שהאח יישאר לעולם בסביבה, לא משנה מה. ואם זה כך הכל אפשרי.\nאלא שלנו, ההורים, קשה מאוד ואפילו בלתי נסבל לפעמים, לשאת את כל המריבות הללו. לא כך תארנו לעצמנו את האווירה במשפחה שלנו. אנחנו דואגים לקשר העתידי בין הילדים ובכלל, מי יכול לחיות בנחת עם ביטויי כעס כל היום?\nאך מה אם אומר לכם שהמריבות האלה הן למעשה סדנה אולטימטיבית לחיים עבור הילדים שלכם? דרך אחיו כל ילד מזהה במה הוא טוב ומה עליו לשפר. הם מלמדים זה את זה המון דברים, כל אחד בתחומו, בלי כל קשר לגיל (במקרה שלי, למשל, אחותי הצעירה ממני לימדה אותי בסבלנות אין קץ 'לקפוץ ראש' בבריכה, עד שהעזתי סופסוף ועשיתי זאת. זו הזדמנות לומר \"תודה אחותי!\").\nאחים גם מתאמנים יחד בכל המיומנויות החברתיות הדרושות לחיים: מתי נכון לעמוד על שלי, מתי עדיף לוותר, איך עובדים בשיתוף פעולה ואיך, כשצריך, מנהלים משא ומתן נוקב. חשוב? מאוד חשוב! אז נכון שהם רבים על כל דבר, מצעצוע נחשק ועד מי קיבל יותר, אבל מתחת לכל ה'סיבות לכאורה' האלו מסתתרת לה הסיבה האמיתית: הילדים שלנו רבים על המשאב הכי חשוב והכי נחשק עבורם: תשומת הלב והאהבה שלנו, ההורים.\nמהרגע בו ילד מזהה שיש עוד אחד מסוגו במשפחה הוא מבין שהוא צריך להיאבק על מקומו. כל ילד רוצה להיות הכי-הכי, להיות \"הילד המועדף\". מהמקום הזה כל אחד מהם יעשה ה-כ-ל על מנת לגרום להורה לכעוס על אחד מהאחים ובכך לזכות, ולו לרגע אחד, בפרס הגדול: להיות \"מספר אחד\" בעיני אמא ואבא.\nזו גם הסיבה לכך שילדינו מתעקשים לערב אותנו במריבות שלהם. וגם כשאנחנו מסרבים ומנסים להתרחק מהמקום הם ילכו אחרינו וימשיכו לריב, כשכל אחד מהם מקווה שההורה יפסוק לטובתו. אז מה עושים (ולא פחות חשוב: מה לא עושים)?\nבין אחים מתקיים איזון עדין: קיימת יריבות טבעית, אך רוב המריבות נפתרות מעצמן, מתוך הצורך ההדדי שלהם לקשר ולקרבה. ההתערבות שלנו רק מלבה את התחרות והקנאה. ה\"שיפוט המהיר\" הוא תמיד בעייתי: מי באמת התחיל? אז עכשיו אחד מהם דחף, אבל רגע לפני כן השני הציק ולפני זה הראשון הלשין. לעולם לא נגיע לשורש העניין. זה גם לא תפקידנו.\nאמרו להם שאתם מאמינים ביכולתם לפתור את העניין באופן עצמאי והתרחקו מהמקום. באותה דרך תנהגו כשהם מטלפנים אליכם לעבודה (שוב, ושוב, ושוב) על מנת ש\"תסדרו את העניינים\" ביניהם. מהר מאוד תגלו שחוסר העניין שלכם במריבות מפחית באופן משמעותי את תדירותן. כשאין קהל אין הצגה.\nילדים הם תחרותיים מטבעם וכדאי להימנע מלהוסיף וללבות את זה עוד יותר. נכון שכשאנחנו ממהרים נוח לנו לייצר תחרות בין הילדים ולזרז תהליכים (בואו נראה מי יגיע ראשון!) אבל שימו לב לא להגזים. העצמת התחרותיות מגבירה את המריבות.\nכבר דיברנו על זה\n.\n\t כשאנחנו לא מודעים לכך ומרבים לשבח ולהלל אחד מהם, להפוך אותו לסמל ומופת לאחרים, זה בהחלט יכול ללבות את הקנאה ולהסלים את המאבק.\nהקטן והמתוק הזה רץ אליכם בבכי קורע לב לספר לכם כי אחיו הגדול הרביץ לו. אבל מה לגבי זה שדקה קודם הוא קרע לו את הציור? אם תסתכלו טוב תראו גם שבשנייה שהדמעות יבשו הוא שב וחוזר בשמחה ל\"זירת הפשע\", מחפש את קרבתו של אותו אח גדול ו\"רשע\". אז עד כמה הוא באמת סובל?\nכאמור, לכל אחד מהאחים יש את הכישורים והיכולות שלו ובסך הכל יש כאן יחסי כוחות די שווים. והיי, גם לקטנצ'יק הזה יש טקטיקות לא רעות בכלל.\nבדקו איפה עובר הגבול שלכם וצרו שם אמירה חד משמעית וברורה: \"זה לא!\". כשהרוחות מתלהטות חשוב להפריד בין הכוחות בלי לתפוס צד. מדובר כאן על נורמות וערכים של הבית שלנו. במקרים בהם קשה להם לחזור לאיפוס הפרידו פיזית בין הילדים, לא ממקום של עונש אלא יותר ממקום של \"בואו נרגע, כל אחד יעשה עכשיו משהו בנפרד וכשתרגישו שאתם יכולים לחזור לשחק יחד - אתם מוזמנים\". כך אנחנו מאפשרים להם לקחת אחריות ו\"לרדת מהעץ\" בכבוד כשהם בוחרים בכך.\nהנהיגו שולחן דיונים בבית, כשאתם בתפקיד המגשרים בלבד. תווכו את השיחה ביניהם כשכל אחד מוזמן לבטא את צרכיו ורצונותיו. בסופו של דבר המטרה היא להגיע לפתרון שיהיה מקובל על שניהם. אחרי כמה פעמים כאלה יש סיכוי טוב שהם ילמדו לעשות את זה גם בלעדיכם.\nכשאתם מרגישים שמתקיימת בין הילדים שלכם יריבות קשה במיוחד, חשוב לקיים שיחה אישית עם כל אחד מהם ולבדוק מה יושב שם, בבסיס הפלונטר. הקפידו לבוא ממקום של התעניינות ולא של אשמה. השאירו להם מרחב גדול להביע את תחושותיהם, ללא התערבות או שיפוטיות מצדכם. הרעיון הוא לתת להם תחושה שאתם באמת קשובים ואכפתיים. שימו לב מה אתם יכולים ללמוד על עצמכם מהשיחה. מניסיון לא פעם יריבות בין אחים קשורה איכשהו (שוב, מה לעשות) בתגובות ובהתערבויות שלנו."}
{"article_id": "0,7340,L-4446731,00.html", "header_title": "כבר בגיל הרך: כך תזהו שהילד סובל מהפרעת קשב", "full_text": "כל כך הרבה נכתב עליה, כל כך הרבה סטיגמות סוגרות עליה, כל כך הרבה חששות היא מעוררת. מחד, מדובר בהפרעה ממש \"אופנתית\", וכיום אפשר לשמוע על \"אבחנות\" מהירות ולא מבוססות לגבי קיומה של ההפרעה שנזרקות לחלל האוויר כאילו זו סתם עוד תופעה שאפשר להתייחס אליה בקלילות. מאידך, כאשר צריך להודות בקיומה של ההפרעה ולהתייחס אליה בכובד ראש, נראה לא פעם תופעה של התכחשות (\"הוא סתם שובב\", \"עוד מעט זה יעבור\", \"לא כולם אותו הדבר\", \"זה אני/בית הספר/המורה/החינוך... אשמים\" וכו').\nהיום כבר ברורות כמה אמיתות לגבי ההפרעה הזו, שמשמעותן היא שמדובר בבעי כבדת משקל בחייו של הילד (וגם אחר כך, בחייו הבוגרים) ושאסור להפחית מעוצמתה:\nאמנם היא גם מושפעת נסיבתית, כלומר בנסיבות כאלה ואחרות היא מפריעה פחות או יותר ובאופנים שונים, אבל בסך הכל הכללי היא מלווה את האדם לאורך כל חייו כצל שמעיב על איכות חייו.\nהרבה מאוד אנשים עם הפרעות קשב וריכוז נהנים מאיכות חיים טובה והינם אנשים מוכשרים ויצירתיים, שמחים ומלאי אנרגיה,\nשמוצאים דרכים מצויינות להתמודד ולמלא בטעם טוב את חייהם.\nכבר בגיל הרך (שלא לדבר על הינקות) אפשר לראות איתותים מקדימים. ככל שהילד מאותת מוקדם יותר והסביבה שלו לא מתעלמת ומחפשת תשובות, כך הסיכוי שלו לחיות בשלום עם ההפרעה, לשלוט בה ולא לפתח דימוי עצמי נמוך, הינו גבוה יותר.\nהפעמון לא מצלצל לסינדרלה בגיל 18, אחרי הבגרויות. היא בת לוויה קבועה וטורדנית, אך מאפשרת גילוי כישרונות מיוחדים ותשומות גבוהות בתחומים ספציפיים.\nהפרעת קשב וריכוז משנה את צורתה החיצונית והפנימית במהלך שלבי ההתפתחות בחיים - אם בתקופת הינקות היא יותר התנהגותית, מטבע הדברים, הרי שעם הזמן היא נכנסת פנימה והופכת מהיפראקטיביות חיצונית לחוסר שקט פנימי, שיכול להיות מלווה בחרדות ומצבי רוח.\nהילד לא נראה כמקשיב גם כשפונים אליו ישירות, הוא כאילו נמצא במקום אחר, גם כשאין גורם כלשהו שיסביר את היסח הדעת. כשהוא מנסה להקשיב, טווח הזמן האפשרי קצר לרוב מהטווח של בני גילו והוא מתנתק.\nהוא מתחיל משימות, כגון עבודת יצירה בגן או פתרון תרגילים בשיעורי בית, אבל מפסיק באמצע, לא מצליח להתמיד ולסיים את המשימה.\nהוא \"קופץ\" מדבר לדבר, מאבד מהר מאוד עניין במה שהוא עושה ומחפש את ההרפתקה הבאה. כמובן שזה מביא למלחמת עולם סביב ביצוע שיעורי בית ומטלות אחרות.\nבגן נוכל לראות שהילד לא יודע איך מסדרים את המשחקים, מהי \"השיטה\". בבית הספר הוא יהיה התלמיד המאחר, עם התיק המבולגן, הדפים החסרים, הציוד שהולך לאיבוד כמו קלמר, מעיל וחולצת ספורט.\nחלק מבעלי הפרעת הקשב חווים גם צד מוחצן של קושי בויסות התנועות שלהם וקושי לעכב תגובות כדי לבחור את התגובה הנכונה. נוכל לראות זאת בגן עם ילדים \"קופצניים\", שזזים על הכיסא, קמים ממקומם באמצע המפגש או העבודה, מדברים הרבה ובקול רם, אין להם סבלנות לשבת בארוחה - בקיצור, \"מנוע טורבו\". האימפולסיביים מתפרצים לדברי אחרים, לא מוכנים לחכות לתורם, לוקחים חפצים של אחרים. בכיתה נוכל לזהות אותם כמי שמתחצפים למורה, מסתבכים עם החברים והמורים ובמשך הזמן מקבלים תדמית של ילדים לא מחונכים ולא חברותיים שחושבים רק על עצמם.\nמעבר לשדרוג חיי הילדות של ילדינו ושדרוג ההורות שלנו, בידינו גם למנוע במידה רבה מאוד את הווריאציה הבוגרת של ההפרעה הלא מטופלת. לדוגמה, בוגר אימפולסיבי עלול לפתח דפוסי פעולה ללא מחשבה, להתחיל משימות ללא הכנה מתאימה, לא להקשיב להנחיות, לקבל החלטות חפוזות, לקנות ללא מחשבה ועוד.\nהמניעה של כל אלה היא באמצעות הזיהוי המוקדם. הגננת והמורה הם כתובת מעולה לזיהוי ראשוני (שכמובן מחייב אחר כך אבחון קפדני של איש מקצוע מומחה). הן רואות את הילדים במצבים מגוונים, ובהשוואה לילדים אחרים. הן יודעות מהן ההתנהגויות האופייניות לגיל, מהם שלבי ההתפתחות ומה מהווה סטייה משמעותית. על כן, חשוב לפגוש באופן חיובי וידידותי את הגננת או המורה ולשאול אותן את השאלות הבאות:\nכיצד מתנהג הילד שלי ביחס לילדים אחרים?\nהאם יש לה קושי מיוחד איתו? איך הוא מתבטא?\nמהן נקודות החוזק שהיא רואה אצלו וכיצד הוא משתמש בהן בגן/בכיתה?\nבאיזה אופן אנחנו, כהורים בבית, יכולים לעזור לו?\nמהי צורת הקשר הנכונה שרצוי לקיים ביננו, כהורים, לבין המערכת החינוכית?\nוזיכרו, ילדים בעלי הפרעות קשב הם אנשים איכותיים ואינטליגנטיים, בעלי מעוף והשראה, רצון חזק ותושייה להגיע ולהשיג. ככל שנסלק מדרכם את המכשולים הנוירולוגיים שאיתם נולדו ונמנע את החסמים הפסיכולוגיים שמתפתחים בדרך, כך נהייה \"הורים מיטיבים\" יותר."}
{"article_id": "0,7340,L-4356511,00.html", "header_title": "\"תפסיק להתנהג כמו תינוק\"; לעזור לילד להתבגר", "full_text": "הילדים היום מאוד חכמים. זו עובדה. מחקרים מדברים על עלייה של 17% בממוצע ברמת המשכל שלהם ב-50 השנים האחרונות. זה המון! וכך אנו עדים לזאטוטים המדברים בשטף מילולי מגיל צעיר ביותר, שואלים שאלות נבונות, מתעניינים בסובב אותם, חוקרים את חוקי העולם בו הם חיים וגורמים לנו, לא פעם, לטעות ולחשוב שהם גדולים הרבה יותר מגילם הכרונולוגי.\nאבל אז זה מגיע. פתאום, ללא כל התראה מוקדמת הציור לא הצליח להם, החבר לא הסכים לשחק איתם, הבטחנו משהו ולא הסתדר - ובשנייה אחת הם מתפרקים לנו מול העיניים, ולא מסוגלים להכיל את הסיטואציה ברמה הרגשית. ככל שהם חכמים יותר, ידעניים יותר - כך הפערים בין היכולות השכליות ליכולות הרגשיות הולכים וגדלים, וזה קשה. להם וגם לנו.\n:\nאבל לפני שאתם לוקחים את הילד לטיפול רגשי, אני מזמינה אתכם לקרוא את המאמר הזה\n.\n\t יש מה לעשות גם ברמה המשפחתית. הורים בהחלט יכולים לזהות את הקשיים של הילד שלהם וללמד אותו להתמודד עמם טוב יותר. לעזור לו לצמצם את הפער.\nשילדים\n\t אמורים לשלוט בהם באופן משביע רצון כבר בגיל הגן (4-5):\nדחיית סיפוקים והכלת תסכולים, ועמידה בחוקים וגבולות. היום נדבר על רכישה של מיומנויות התפתחותיות בסיסיות, המייצרת בילד תחושה של גדול ומסוגל.\nכשילד מגיע לגיל שנתיים לערך - גם הוא וגם הוריו חווים שינוי עצום. העולל הפצפון וחסר הישע הופך להיות ילדון נמרץ ודעתן בעל המון יכולות מרשימות ותחושת מסוגלות אינסופית. הוא מאוד רוצה לבטא את היכולות האלה, אותן חמש,\n.\nהשלב הזה לא קל לנו, ההורים. מצד אחד אנו גאים בו ובאופן בסיסי ורעיוני מאוד רוצים לאפשר לו לפתח את המיומנויות הכל כך חשובות האלה. אלא שלפעמים זה גדול עלינו. הקטנצ'יק מביע את דעותיו ורצונותיו התכופים והעוצמתיים מהשנייה בה הוא פוקח את עיניו ועד לרגע בו הוא נרדם. הכל הוא רוצה לעשות לבד, הכל הוא מבקש לבחור ולהחליט. התחושה השלטת הרבה פעמים היא שאנחנו בעצם די מיותרים - הוא רוצה פשוט לשלוט בכל דבר סביבו, כולל בנו, הוריו!\nופה אנחנו מתחילים לאבד כיוון. חלק מאיתנו נכנסים למאבקי כוח, אחרים חוששים ומגוננים יתר על המידה, ויש גם\n.\nכל שלושת דפוסי התגובה הללו הם בעייתיים. כשאנחנו מנסים לרסן את הילד שלנו ללא הרף ומצרים את צעדיו, הוא לא יכול לבטא את הכישורים החדשים שלו ולהתאמן עליהם בנחת. מה שאנחנו נראה זה ילד עקשן, מרדן, לא מרוצה בעליל רוב הזמן, בוכה בקלות, מתפרץ - ילד שקשה לנו מאוד להתנהל איתו.\nאבל מה קורה לו? מה עובר עליו שם בפנים? הילד הזה, בעצם, מבקש להיות אחראי על חייו - לבחור, להחליט, ליזום. וכל אלו לא ניתנים לו. זהו תסכול עצום! אז מה הפלא שהוא מחפש כל הזדמנות לשלוט ולהחליט בכל דבר שרק ניתן? והנה הסיבה האמיתית והעמוקה לעקשנות הבלתי נלאית שלו: לא נותנים לי? אקח בכוח!\nגם הילד שאנחנו מגוננים עליו רוצה להוציא לאור את הכישורים החדשים שלו, אלא שהמסר שהוא נתקל בו הוא \"אתה לא יכול\". מהר מאוד הוא יחווה עצמו כקטן ולא מסוגל, כמי שאין לו כל שליטה על מה שקורה לו, מה שייצר בו תחושה של חוסר ביטחון גדול בעולם ובעצמו, ויעצים את התלותיות והתינוקיות שלו: \"תלבישו אותי\", \"תעזרו לי\", \"קחו אותי על הידיים\".\nבאותה מידה, כשאנחנו נכנעים לרצונות הילד שלנו על בסיס קבוע, \"זורמים\" איתו יותר מדי, גם פה אנחנו מסבים לו נזק. כשאין בסביבה מבוגר החלטי וברור המגדיר לילד את גבולות היכולת שלו, מה מותר ומה לא, הוא לא יפסיק לנסות, שוב ושוב, ללא ליאות, לבדוק מתי סוף-סוף מישהו יעצור אותו. מתי הוא מגיע לקו האדום. ושוב, זה נראה ונשמע דומה: תיפקוד עיקש ונוקשה, מאבקי כוח, בכי וכו'.\nועכשיו תגידו לי אתם - איך אפשר להיות פנויים ללמידה, לשגרת יום של מסגרת ביתית או חינוכית, כשצרכים כל כך בסיסיים ומשמעותיים לא מקבלים מענה הולם?\nהמשימה שלכם: להגדיר עבור הילדים שלכם תחום ברור ובטוח בו יוכל לתרגל ולהתאמן על היכולות המתפתחות האלה. כך תיצרו עבורם הזדמנויות \"למלא את הבטרייה\" בזמן ובמקום המתאימים, מה שיפחית באופן משמעותי את הצורך שלהם \"לקחת פיקוד\" בכל רגע נתון, ויתחזק על בסיס קבוע את תחושת המסוגלות שלהם.\nאיך עושים את זה? הנה:\nספקו להם הזדמנויות לבחור דברים הקשורים לחייהם: קוקו או צמות, מה לשים בכריך, האם הם בוחרים להיכנס באופן עצמאי למקלחת או שאתם צריכים להכניס אותם וכו'. במקביל התייעצו איתם גם לגבי דברים הקשורים אליכם: איזו חולצה ללבוש, באיזו קערה כדאי להגיש את הפירות לשולחן, מה נראה לו יותר כדאי - לרחוץ את המכונית לפני או אחרי שתלכו לגינה? כל מה שיכול לאתגר את \"גלגלי השיניים\" בראש שלהם ומתאים לכם, כמובן.\nילדים יוזמים המון. ממציאים עיסוקים, יוצרים, לוקחים החלטות, רוצים להתנסות. שימו לבכם לדבר והגיבו בשמחה. סיבה טובה עבור הילד שלכם להפעיל את המנגנון הזה שוב ושוב גם בהמשך. גם כשאתם מתייעצים איתם - אתם מספקים להם הזדמנות ליזום.\nשימו לב למקרים בהם\nוציינו זאת בהתפעלות: \"איזה יופי אתה שוטף ידיים לבד!\",\n\"איך אתה נוסע באופניים כמו גדול!\". הילד שלכם לא יכול שלא לחוש בגאווה גדולה ובתחושת סיפוק פעמיים: פעם אחת על היותו מסוגל, פעם שנייה על כך שהוא גורם לכם לכזאת גאווה ונחת. ובודאי שמפלס המוטיבציה עולה בהתאם.\nילדים צעירים אוהבים תפקידים. לא סתם יש בכל גן תורן, תורן חצר, תורן מחשב, אמא ואבא של שבת - וכל הילדים מחכים בכיליון עיניים לתורם. מבחינתם - זו גאווה גדולה. אז למה לא לעשות בזה שימוש גם בבית? זה הזמן חברים! חפשו תפקיד/ משימה שיכולה לאתגר אותם, האצילו עליהם סמכות בטון חגיגי והקסם יתחולל אל מול עיניכם המשתאות: הזאטוט ממלא את התפקיד, גאה ומאושר עד הגג. עכשיו צריך לתחזק את זה שיישאר גם בהמשך.\nכשאנחנו עושים לילד מקום, כשיש לו \"קול\" אותו הוא יכול להשמיע, כשהוא יכול להשפיע על משהו מכל מה שקורה סביבו - הוא מרגיש הרבה יותר בשליטה, וזה עושה לו טוב. בואו נזכור שעדיין על רוב מה שקורה - אין לו יכולת לשלוט. הרבה דברים נכפים עליו או מוחלטים עבורו. אם נשכיל לשמר עבורו חלקת אלוהים קטנה לעצמו, בה הוא יתנהל באופן שיביא לידי ביטוי הכי טוב את היכולות והכישורים שלו, הוא בהחלט יקבל מענה לצרכיו ויתמלא. זו העצמה במיטבה. (גם) זה מה שישחרר אותו מלחצים רגשיים ויפנה מקום ללמידה והתמודדות עם אתגרי היום-יום.\nשלכם, אלי\n,"}
{"article_id": "0,7340,L-4385716,00.html", "header_title": "לילה לא טוב: למה ילדים לא מצליחים להירדם?", "full_text": ". הכלים מארוחת הערב כבר פונו מהשולחן, הצעצועים נאספו, אפילו המקלחת וצחצוח השיניים עברו בלי בעיות מיוחדות. אתם לוקחים אותו (או אותה) למיטה, אולי קוראים סיפור, נותנים נשיקת \"לילה טוב\" ויוצאים מהחדר בשקט-בשקט.\nעוד בדרך לסלון, אתם משחררים אנחת רווחה קטנה: תודה לאל. אפשר לשבת בשקט כמה דקות.. אולי לקרוא קצת או לבדוק כמה לייקים קיבלתם על הפוסט ההוא, מאתמול.\nשבע עשרה דקות מאוחר יותר. צעדים קטנים, שאי אפשר לטעות בהם, מתקרבים לכיוונכם. למה, למה הם לא מצליחים להירדם?!\nקשיי הרדמות הן בעיה נפוצה בילדים. היא יכולה להתבטא בתחילת הלילה או במהלכו, כאשר ילד שמתעורר מחלום או מסיבה אחרת, מתקשה לחזור ולהירדם.\nבמרבית המקרים (אם כי לא בכולם), הבעיה נובעת ממתח נפשי, מסיבות התנהגותיות או משילוב של שניהם – בדיוק כמו אצל מבוגרים. ילד שלא מצליח להירדם יהיה עייף ובלתי מרוכז ועלול להראות תנודות במצב הרוח במשך היום.\nלעתים קרובות, שעת השינה היא ההזדמנות האמיתית הראשונה ביום מלא ועמוס למנוחה גופנית ונפשית. בהיעדר \"רעש רקע\" מבחוץ, תשומת הלב מתמקדת במחשבות ובתחושות שבפנים.\nלכן, דווקא כשההורים יוצאים מהחדר התחושה הנעימה של סוף היום עלולה להתחלף במחשבות פחות נעימות: מהילד ההוא, שדחף בהפסקה והילדה שקראה בשמות לא יפים ועד פחד מהמפלצת שמתחת למיטה או ממה שהצללית על הקיר דומה לו.\nילדים מבוגרים יותר עלולים להתמלא דאגה בגלל לחץ חברתי, פצעון שצמח בדיוק בקצה האף או בחינה מתקרבת. דאגה מופרזת עלולה להתפרש על ידי הגוף כמצב חירום שיש להתכונן לקראתו. במצב כזה, נשלח אות למערכת העצבים האוטונומית בגוף, זו שאחראית על וויסות פעולות כמו פעימות הלב, נשימה והזעה, והגוף \"מתכונן למלחמה.\"\nהאדרנלין ששוטף את המערכות מפנה את רוב אספקת הדם לשרירים ולריאות ולכן הנשימה מואצת, הדופק מתגבר, הבטן (שמקבלת פחות אספקת דם) כואבת והגוף רוצה \"לקום ולעשות משהו\", בטח לא לישון.\nחשוב לזכור שכל מצב של עוררות מופרזת, לאו דוקא בגלל מחשבות שליליות ודאגות, עלול לפגום ביכולת להירדם, אם כי רובנו לא רואים בזה בעיה: זוכרים את הפעם האחרונה שהתאהבתם?\nכשקשיי ההירדמות חוזרים לילה אחר לילה, עלול להתפתח מעגל קסמים שקשה לשבור אותו: הפחד לא להירדם מעצים את תחושת החרדה. החרדה, בתורה, מפחיתה עוד יותר את הסיכוי להירדם, וחוזר חלילה.\nבמקרים כאלה, טבעי להתפתות ולנסות לשכנע את הדרדק העייף : \"פשוט אל תחשוב על זה ולך לישון. טוב חמוד?\" הבעיה היא, כמובן, שכל ניסיון לא לחשוב על משהו, גורם בדיוק למצב ההפוך, שבו אי אפשר לחשוב על שום דבר אחר. נסו, למשל, לא לחשוב כרגע על פיל ורוד. בהצלחה.\nעם הזמן, כשהניסיונות להימנע מהמחשבות השליליות נכשלים, מתחיל להיווצר קשר לא נעים בין המיטה של הילד ושעת השינה, לבין חוסר היכולת להירדם.\nהילד העייף כבר \"יודע\" וצופה שלא יצליח לישון ולכן, במקום להיות רגוע (מה שהיה מגביר את הסיכוי להצלחה) הוא מרגיש עירני ומודאג דווקא כשמגיע הזמן להניח את הראש על הכרית. זו, אגב, אחת הסיבות העיקריות לכך שילדים שלא מצליחים להירדם במיטה שלהם - נרדמים תוך שניות כמעט בכל מקום אחר\nכדי להימנע מהמאבק בקושי להירדם, יתפתחו, בדרך כלל, אסטרטגיות התנהגותיות שונות: ילדים קטנים, למשל, ילמדו לצאת מהמיטה זמן קצר אחרי שההורים עוזבים את החדר.\nילדים גדולים יותר יבקשו סיפור, ועוד אחד, ועוד אחד \"אחרון\" וינסו להשאיר את ההורה בסביבה בתירוצים שונים ומשונים. בגילאים המבוגרים יבלטו דחיה והימנעות מהניסיון ללכת לישון (בילוי זמן ממושך מול הטלוויזיה, עם חברים, מול המחשב) עד לשעות הקטנות של הלילה.\nעייפות מצטברת עלולה לגרום להירדמות בזמנים לא מתאימים במשך היום (למשל, בשעות אחר הצהריים המאוחרות), מה שעלול \"לנגוס\" אפילו יותר ביכולת להירדם ולישון באופן רציף בלילה.\nכדי לשבור את מעגל הקסמים אפשר להתמקד בחלק הקוגנטיבי (המחשבות הבעייתיות), בחלק ההתנהגותי או בשניהם. מרבית שיטות הטיפול שהוכחו כמוצלחות מבוססות, שלא במפתיע, על תיאוריית הטיפול המשלבת את שני החלקים- השיטה הקוגנטיבית-התנהגותית.\nבחלק המחשבתי של הטיפול הילד לומד לשנות או להחליף את המחשבות המציקות ומעוררות הדאגה, ובחלק ההתנהגותי שלו - לפתח הרגלי שינה בריאים. בכל מקרה, חשוב שילדים (בעיקר הגדולים יותר) וההורים יידעו כמה דברים בסיסיים על שינה כדי שיוכלו להפריך חששות נפוצים (למשל, שלילה בודד ללא שינה מסוכן לבריאות).\nשיטות קוגנטיביות לטיפול בקשיי שינה יכולות לכלול מגוון רחב של התערבויות. כולנו מכירים את השיטה של ספירת כבשים, למשל, אם כי מחקר מעניין שנערך באוניברסיטת אוקספורד בשנת 2002 הוכיח שהפעלת הדמיון בצורה קצת יותר משמעותית (ופחות משעממת) עוזרת להירדמות מהירה יותר.\nכדי להשתמש בשיטה הזו, עזרו לילד שלכם לדמיין משהו מורכב, למשל מפל מים או פרפר צבעוני במיוחד. לחילופין, עודדו אותו להיזכר בעלילה של הספר האהוב עליהם. ילדים המודאגים מנושא ספציפי לאורך זמן, יכולים להיעזר בקופסה דמיונית, שבה יניחו את הדאגות לפני השינה, ינעלו על מנעול ובריח ויפתחו בהזדמנות אחרת, אולי בעזרת אמא, אבא, גננת או מבוגר אמפתי אחר.\nילדים מבוגרים יותר יכולים להיעזר באיש מקצוע כדי ללמוד להחליף מחשבות שליליות שמקשות על השינה (\"לקח לי אלף שנה להירדם אתמול ועכשיו שוב אני לא מצליח..כנראה שאף פעם לא אצליח להירדם\") במחשבות חיוביות ומפחיתות חרדה (\"קשה לי להירדם הלילה וגם אתמול היה לא קל..אבל זה כבר קרה לי פעם-פעמיים, ועבר לי\").\nבנוסף לסילוק גירויים מיותרים שעלולים להפריע לשינה (אור, רעש, כרית לא נוחה וכו'), הטיפול ההתנהגותי מורכב משורה של התערבויות שמטרתן לנתק את הקשר השלילי שנוצר בין המיטה ושעת השינה לבין חוסר היכולת להירדם.\nאחת השיטות המעניינות היא הימנעות מכוונת מכל מאמץ להירדם: בדיוק כפי שהדאגה לא להירדם מקשה על השינה, כך הניסיון להישאר ערים עשוי, באופן פרדוקסלי, לעזור לילד להירדם.\nשיטות אחרות, שהן חלק משיטה כוללת הנקראת \"היגיינת שינה\", כוללות הגבלה של כמות הזמן שהילד מבלה ער במיטה, כך שהמיטה משמשת לשינה בלבד –לא לקריאה, צפיה בטלוויזיה או כל פעילות אחרת.\nחשוב להימנע מפעילויות מעוררות לפני השינה (למשל, פעילות גופנית מאומצת) ומחומרים מעוררים כמו סוכר וקפאין (שוקו, קוקה קולה וכדומה) בשעות לפני שהילד הולך לישון. הימנעות מתנומות (בעיקר בילדים גדולים יותר, ובעיקר בשעות אחר הצהריים המאוחרות), עוזרת גם היא לשינה טובה בלילה.\nהתערבויות אחרות מתמקדות בהפחתת מצב העוררות באמצעות שיטות הרפיה שונות (למשל נשימה עמוקה או הרפיית שרירים) – את אלה ואחרות כדאי לנסות, בדרך-כלל, בהדרכת איש מקצוע כדי לוודא שהביצוע נכון ועל מנת לקבל תוצאות מהירות וטובות. לילה טוב!"}
{"article_id": "0,7340,L-4353491,00.html", "header_title": "לפני הטיפול: להתמודד בבית עם קשיים רגשיים", "full_text": "\"לילד יש קשיים רגשיים\". מכירים את המשפט הזה? אני מניחה שלא מעטים מכם מכירים, ומקרוב. בשנים האחרונות הוא הזה הפך להיות חלק מהשיח היומיומי, והרבה מאוד הורים שומעים אותו מהגננת או מהמורה, המזמינות אותם לשיחה דחופה בעניין ומבקשות מהם לעשות משהו בנדון. גם כשזה מגיע עם התוספת: \"הוא מאוד נבון, מאוד אינטליגנטי, אבל...\" זה לא לגמרי מרגיע, ואולי אפילו מבלבל יותר.\nבאופן טבעי הורים נלחצים: מה זה אומר? מה עומד מאחורי המושג העלום הזה? למה ואיפה זה מהווה בעיה ומה ההשלכות של זה? איך זה בכלל הגיע למצב הזה? והעיקר - מה עושים על מנת לשפר אותו?\nרגע לפני תחילת ההיערכות לקראת המעבר לשנה הבאה, לגן החובה, לכתה א' (וגם לכתות גבוהות יותר), חשבתי שיהיה נכון לעסוק בנושא החשוב הזה, להבין יותר לעומק למה בדיוק הכוונה ב\"קשיים רגשיים\", בהקשר הזה של התמודדות טובה יותר במסגרות חינוכיות וכמובן גם בהתנהלות היום-יומיות בבית ועם חברים.\n:\nכשאנחנו מדברים על \"קשיים רגשיים\" אנחנו מתכוונים לאיזושהי מורכבות רגשית, המעכבת את הילד ומונעת ממנו לתפקד טוב,\nבהתאם לגילו, כך שיוכל לממש את הפוטנציאל המצוי בו. וכך אפשר לראות ילד שהוא בדרך כלל מאוד נבון וחכם, בעל ידע עולם נרחב, ילד המתעניין בתהליכים מורכבים ויודע גם להסביר אותם, ילד מילולי מאוד שיש לו דעה על כל דבר בערך, והנה, כשמשהו קורה לו בניגוד לשביעות רצונו, כשמשהו לא מצליח לו - בשנייה אחת הוא מתמוטט ומתפרק, בוכה וצווח עד לב השמיים וקשה ביותר להפיס את דעתו, להחזיר אותו שוב לאיזון.\nישנן עוד מגוון דרכים בהן באים לידי ביטוי קשיים רגשיים:\n,\n\t מצבי רוח, בטחון עצמי נמוך, כעסים,\n,\n\t סרבנות - תופעות המוכרות לכולנו, ברמה זו או אחרת. כל עוד הן מופיעות בעוצמה ובתכיפות נמוכה ניתן בהחלט לחיות איתן, כשבהמשך, כך אנו מקווים, הוא ילמד להתמודד איתן טוב יותר.\nאבל מה קורה כשהן מופיעות בעוצמה מוגברת ומשתלטות על התפקוד היום-יומי? מה קורה כשהילד מתפקד באופן שלא תואם את גילו, פונה אליכם בבקשת עזרה בכל בעיה בה הוא נתקל, תלותי, מגיב בתינוקיות, ממהר לבכות או להיעלב, לא מוכן להתלבש לבד או לנעול נעליים, לא מקבל \"לא\" כתשובה אפשרית, יש לו \"פתיל קצר\" שגורם לו לכעוס בקלות רבה מדי ובעוצמות גבוהות מדי, הוא לא מוכן שיגידו לו מה לעשות, הוא רוצה \"עכשיו!\", התקפי הזעם שלו מתרחשים על בסיס כמעט יומי, הוא מתקשה לקבל כישלון (אוי ואבוי אם ינצחו אותו במשחק!), מתקשה להתמודד עם ילדים אחרים... (מחקו את המיותר). מה עושים אז?\nברוב המקרים הגננת או המורה תזמן אתכם לפגישה ותבקש מכם לקחת את הילד לטיפול. זה באמת חשוב לטפל בנושא לאלתר ולתת מענה טוב שיעזור לו להתמודד ולהתגבר על הקשיים האלה המקשים על שגרת חייו. אבל רגע אחד! שנייה לפני שאתם פונים לגורם חיצוני, מה דעתכם לנסות משהו בבית שאולי (תארו לכם), יעזור לו, יקל עליו, ייתן לו מענה מתאים ומרגיע למצוקה בה הוא נמצא?\nכי כן, הילד הזה שלכם נמצא במצוקה גדולה. משהו \"יושב\" עליו, מעכב אותו, ולא מאפשר לו להתנהל באופן טוב דיו. ילד כזה יכול להיות \"תת-משיג\", כלומר לא יגיע להישגים שהיה מגיע אליהם אילולא הקשיים הללו. הוא חווה את הפער בין היכולת שלו לבין רמת הביצוע - וזה מאוד מקשה עליו.\nקשיים רגשיים נובעים ממגוון גדול של סיבות, ולא נפרט כאן את כולן. יחד עם זאת, בכתבה זו (ובזו שאחריה) אדבר על ארבעה נושאים שאם ניתן את דעתנו עליהם ונטפל בהם, נוכל לסייע לילד שלנו להתמודד עם קשייו הרגשיים.\nכשילדים מתקשים לעשות זאת באופן סביר - החיים הופכים להיות קשים מנשוא. הם לא מצליחים לתפקד טוב בשום מקום בו הם נדרשים להתמודד עם גבולות וחוקים, סופגים הרבה מאוד כעסים ותלונות מהסביבה הקרובה להם, ונכנסים ל\"לופ\" שמאמלל אותם מאוד.\nבואו נזכור שילדים לא מגיעים לעולם עם היכולות הללו. הם לא יודעים להתאפק, לא עומדים באי הצלחה, בכישלון או בסירוב.\nהציפייה שלהם מהחיים היא שהם שפשוט ימשיכו את גן העדן אותו הם חוו ברחם: הכל נמצא ומותאם בדיוק לצרכים המיידיים שלהם. כשזה לא קורה - הם חווים פער בלתי נסבל בין הרצוי להם ובין המצוי בשטח וזה ממוטט אותם. בלתי נסבל ממש.\nהתגובה שלהם לא מאחרת להגיע: בכי, נדנוד, צעקות, צרחות, השתטחויות - המוכרים לנו עד זרא. אותנו, ההורים, זה מאוד מבהיל ומלחיץ. קשה לנו להתמודד עם זה.\n.\n\t ואז זה קורה - אנחנו מתחילים לעגל פינות: לוותר פה, לסגת שם, לחזור בנו... מה שרק מלמד את הילד להתעקש עוד יותר בפעם הבאה. בסוף זה ישתלם לו.\nלעצור את ההתפתחות הזו בחרק'ה מחרישת אוזניים ובסיבוב פרסה חד שאין לטעות בו. זה התפקיד שלכם. הם לא יצליחו לעשות זאת בכוחות עצמם.\nחשוב ללמד את הילדים שלנו לחכות כבר בגיל כמה חודשים, כשאנחנו הולכים להכין להם בקבוק, למשל. לדבר איתם תוך כדי: \"הנה אני מכינה לך בקבוק, איזה יופי אתה מחכה...\" גם אם הם לא מבינים את המילים, הם יבינו את המנגינה.\nכשיגדלו קצת יותר ורצונותיהם יגדלו עימם, נעשה הבחנה בין מה שאנחנו מרשים ומה לא - ונעמוד על שלנו. כן, זה לא תמיד קל, לכן בואו נזכיר לעצמנו שאנחנו המודל שלו ומתוך כך חייבים להכיל את התסכול הזה שעומד מולנו, כך שהוא יוכל להעתיק ולהכיל את התסכולים שלו. אחרת איך הוא ילמד? נתרגל נשימות ונגיד לעצמנו עד כמה מה שאנחנו עושים עכשיו חשוב - זוהי מתנה של אהבה לילד שלנו. נוסיף בקול רם אמירה אמפטית במלוא הכוונה ובקול שקט ורגוע: \"אני רואה שקשה לך, חמוד שלי...\". גם אם זה נשמע לכם מוזר בהתחלה - כשתראו איך זה עובד, תמהרו לאמץ את זה לחיקכם באהבה רבה. כשקצת יירגע, חפשו משהו טוב להגיד: \"אני רואה שקשה לך - ובכל זאת אתה מצליח להתגבר!\". חיזוקים תמיד עובדים.\nועכשיו, מה שנותר לנו זה לנהוג כך גם בהמשך, בעקביות. תוכלו לראות איך זה נעשה אפשרי הרבה יותר מפעם לפעם וטפחו לעצמכם על השכם. חיזוקים תמיד עובדים.\nכמה קשה לילד כשהוא רוצה להיות התורן ולפי הרשימה זה תורו של מישהו אחר? כמה מאתגר זה לילד שרוצה להמשיך לשחק בהפסקה והנה יש צלצול והוא חייב להיכנס לכחתה ולשבת יפה במשך כמעט שעה שלמה?\nעבור ילד קטן העולם גדול ומלא כל טוב. הכל מעניין ומסקרן, בכל הוא רוצה לגעת, לטעום, להתנסות. באופן טבעי - חלק מהדברים האלה לא מתאימים לו, לא נכונים עבורו, אולי אפילו מסוכנים. הוא לא יודע את זה - אבל אתם כן. הוא לא יכול להבין מה יקרה אם יאכל את כל הממתקים המוגשים ביום ההולדת, אתם כבר מכירים את המשך התסריט: כאב בטן, בחילה, אולי גם יקיא, שלא לדבר על השיניים. הוא לא לוקח בחשבון שאם ילך לישון מאוחר יהיה לו קשה לקום בבוקר ולתפקד טוב במהלך היום. אתם יודעים לחזות זאת היטב. הייתם שם. חוויתם את זה על בשרכם.\nלתחום לו את הגבול בין המותר לאסור. יש דברים שלא נרשה, הם מחוץ לסל האפשרויות.\nלעומת זאת יש תחום שלם שהוא שלו (שילך ויגדל עם השנים, כמובן), בו הוא יכול להתנהל כראות עיניו. כך נשמור עליו מכל רע ונלמד אותו לשלוט בדחפים שלו, בחשקים ובגחמות, כשהם מזיקים או לא מתאימים.\nהדבר הראשון שכדאי לעבוד עליו הוא להבין איפה עובר הגבול שלנו: מה חשוב יותר ומה פחות, על מה שווה להתעקש, מה שייך לנו ומה לילד שלנו, מה נכון לבקש מילד בגילו. כשזה יהיה ברור לנו - זה יהיה ברור גם לו. השלב הבא יהיה לומר את הדברים. בבהירות, נחישות ובקיצור: \"בבוקר אנחנו לא רואים טלוויזיה\". אפשר להסביר פעם אחת (שוב - בקיצור!) וזהו. עובדה.\nמאחר וכבר עבדנו על הסעיף הקודם והוא כבר יודע טוב יותר להכיל תסכול, יש סיכוי גדול יותר שהוא יקבל על עצמו את דין התנועה לאחר כמה פעמים (ספורות) כאלה.\nשוב - נחזק ונחמיא, ונתחזק את הגבול בעקביות ראויה לשבח.\nעבודה על שני הנושאים החשובים האלה יעשו לילד שלכם הרבה סדר ושקט בראש. הם לא יצטרכו להתווכח ולריב אתכם שוב ושוב על אותם דברים, בתקווה שהפעם תישברו ותסכימו. הם יצליחו לשלוט בעצמם ועוד יקבלו מכם חיזוקים על כך. הם לא יכנסו לסחרור של תובענות ומפחי-נפש, וגם אתם לא. מזרח תיכון חדש. ממליצה לנסות את זה בבית!\nבשבוע הבא נמשיך ונוסיף עוד שני נושאים חשובים לא פחות שישלימו את התמונה. שיהיה שבוע מלא בעשייה טובה!\nשלכם, אלי"}
{"article_id": "0,7340,L-4488651,00.html", "header_title": "האתגר: כך תחזקו הביטחון העצמי של ילד עם הפרעת קשב", "full_text": "בטחון עצמי הוא אלמנט מאוד חשוב לחיים עם משמעות. נוכל להבין זאת בעזרת הפסיכולוג אברהם מסלוא, שהגה רעיון תאורטי אודות \"פירמידת הצרכים\" של האדם. לתפיסתו, כדי להגיע להגשמה עצמית חייב האדם להיות מסופק, בראש ובראשונה, בצרכיו הבסיסיים כמו אכילה ושינה, אך לא פחות מכך גם בצרכי-יסוד מנטאליים, גבוהים יותר: הצורך בביטחון קיומי שמשמעותו חוויה של סדר ברור בעולם, מין \"נוסחה\" שמתקיימת סביבנו ומאפשרת לפעול בתחושת שליטה, והצורך בהשתייכות ואהבה שמשמעותו היותי רצוי לאנשים אחרים בזכות ולא בחסד.\nכבר מגיל צעיר מאד ילדים בעלי הפרעות הקשב עומדים מול עולם אישי כאוטי מבחינתם, כזה שאין בו שיטתיות וקביעות: \"רגע אחד אני מרוכז, ובשני מפוזר לגמרי\", \"פעם אני מבין ורגע לאחר מכן, לא מבין כלום\", \"רגע אני עליז ומרוצה, וברגע הבא כאילו מכלום אני מבואס ומיואש\". ולכל אלה אין לילד הסבר, אין סיבה ותוצאה. כאילו שהכל מקרי. במצב כזה, הילד לא יכול לבנות לעצמו ביטחון קיומי בסיסי.\nהסביבה המקיפה את הילדים בעלי הפרעות הקשב מתקשה מאד להבין ולקבל את \"התופעה המוזרה הזו\". ילד אינטליגנטי, שאומר דברים מקוריים ונבונים, ולא זוכר מה הוא צריך לעשות בעוד רגע. ילד שמשמש מדריך בתנועת נוער ומארגן שם את כל העניינים, ולא מסוגל לארגן את הילקוט שלו. חוסר ההיגיון של התופעה השקופה הזו מעורר את הסביבה לתגובות של אי קבלה, כעס ואכזבה, המייצרים לחץ כלפי הילד \"לקחת אחריות, להתבגר, להשתנות\". זו כמובן דרישה בלתי הוגנת אם לא מתלווה לה פיתוח כלים שיסייעו לו לפעול ביעילות, בניגוד לטבע הנוירולוגי שאיתו נולד.\nילד אמור להצליח בלימודים, ולאחר מכן כהורה מבוגר גם להצליח לטפל בילדיו, ובמקביל להצליח בתעסוקה ולהגיע לתוצרים. כשמדובר בבעלי הפרעות הקשב, רבים מהם חווים אפיזודות חוזרות ונישנות של כישלון ואי עמידה ביעדים. מצב דברים שכזה משאיר אותם בתחושה שהם \"לא שווים\" ואין בהם תועלת אמיתית.\nאנשים מקבלים עידוד כאשר הם מבינים שיש תמורה למאמציהם. כך לדוגמה ילד שלמד למבחן שעות ארוכות, מצפה לקבל ציון ראוי. ילדים בעלי הפרעות הקשב חווים את עצמם כמי שמשקיעים יותר מאחרים ומגיעים לפחות מהם. \"לימדתי את כל החברים שלי למבחן ובסוף הם קבלו ציון הרבה יותר טוב ממני\". אין גבול לתסכול ולתחושה שאני לא יכול לסמוך על עצמי. ממילא, האכזבה מחכה לי בפינה.\nמצבי קושי בדרגות שונות מלווים את האדם לאורך כל חייו. זהו פוטנציאל טבעי לחרדה. כדי לשמר את הביטחון העצמי ותחושת המסוגלות, האדם צריך לחוות את יכולתו להתמודד עם מצבים משבריים. זה מחייב יכולת לחשיבה רציונאלית גם במצבי לחץ, תוך וויסות הרגשות השליליים המתעוררים בעקבות הלחץ. ילדים בעלי הפרעות הקשב נוטים להצפה רגשית גבוהה, מתקשים לווסת את רגשותיהם וכתוצאה מכך גם מתקשים למצוא פתרון שקול ומתאים. במקום זאת הם מגיבים \"מהבטן\", פעמים רבות בתגובות מאוד לא יעילות שהם מצטערים עליהן לאחר מכן. הילד, שחברו הקניט אותו לרגע, יתפרץ עליו פיזית ומילולית, יברח מהשיעור ויתפרע בבית הספר, גם כאשר הוא כבר יודע באופן תיאורטי שהדבר יגרור שוב את ההורים לבית הספר, את העונשים הידועים, את הניכור החברתי. ולמרות זאת, הוא איננו מצליח להתאפק. כך, בהדרגה, הוא יאבד את הביטחון העצמי שלו כמי שיודע לבחור התנהגות ראויה במצבי קושי.\nהאדם הוא יצור חברתי, בין השאר מתוך מניע הישרדותי בסיסי. הוא איננו יכול לחיות בתוך בועה, אלא זקוק ליחסים הדדיים עם אנשים אחרים, ל\"תן וקח\" פונקציונאלי ורגשי. הוא זקוק לאהוב ולהיות נאהב. ילדים בעלי הפרעות הקשב חיים לעיתים בתחושה קשה של חוסר שייכות, מרגישים שלא מבינים אותם, שלא רואים אותם, שהם לא רצויים, שהם מפריעים לנוחיות של הסביבה. מהמקום הזה הם אינם יכולים לסמוך על הסביבה שתושיט להם יד בשעת צרה ותדע להתאים את העזרה לצרכים הייחודיים שלהם. הם חווים בדידות שמחזקת את התחושה שאני לא בטוח בעולם, גם בגלל מי שאני וגם משום שאחרים לא יספקו לי ביטחון כשלא אוכל להתמודד בכוחות עצמי.\nתחושה של ביטחון מוענקת לאדם כאשר הוא יודע שהוא \"בדרך הנכונה\", צועד לעבר יעד שחשוב לו, שמושך אותו, שהוא יכול להצליח בו. ילדים בעלי הפרעות הקשב נוטים לראות את המיידי, מתקשים מאוד בראיית עתיד ובבניית תוכנית רצף שתוביל אותם לשם. הם חסרי סבלנות לתהליך ולא מאמינים שיתמידו ויגיעו אל קו המטרה. גם \"תעודת בגרות\" איננה רף מספיק אטרקטיבי כדי לגייס כוחות להתמדה במטרה. מצב כזה מוביל לתחושה ש\"לא יצא ממני כלום\", ומכאן קצרה הדרך אל חוסר הביטחון העצמי.\nכזו שתאפשר להם חוויות התמודדות מוצלחות ופרופורציונליות להשקעה. כדי שזה יקרה, יש לסייע לילד לפתח כלים להתמודדות הרבה יותר יעילים, המנצלים את הכישורים והיכולות הטבעיות שלהם. לדוגמה, אם יש לילד יכולת גבוהה בתחום של קשב ויזואלי, חשוב שילמד או יבצע את משימותיו בסיוע אביזרים ויזואליים כגון תמונות, סרטים או דיאגרמות. אם הוא נדרש לזכירת חומר, כדאי שידגיש נקודות מרכזיות בצבעים שונים או שיסמל אותם בסימנים גרפיים. לעומתו, מי שחזק בקשב השמיעתי, כדאי שיקריא לעצמו את המידע שהוא רוצה לזכור או שיבסס יותר את התנהלותו על הקשבה פעילה בשיעורים או ישתמש בהקלטות כמקור למידע. אסטרטגיות למידה, התארגנות ואסטרטגיות לכישורי חיים הם כלים אפקטיביים ביותר, שניתן לרכוש אותם ובעזרתם לקדם מאד את סיכויי ההצלחה.\nמי שמתקשה לשבת, לא ידרוש מעצמו שעות ישיבה ארוכות, אלא ירגיל עצמו להפסקות ומינונים נכונים וגם יבהיר לסביבתו את הצורך הזה. ילד חסר סבלנות לא יבחר משימות מדורגות שעלולות להימשך זמן ארוך, אלא יבנה את התהליכים על ידי משימות קצרות טווח \"אני מתחיל, ומסיים, וזהו\". שימוש בכוחות ועקיפת הקשיים יזמנו לילד בעל הפרעת הקשב הרבה יותר חוויות של הצלחה, שבזכותן הוא יוכל להתחיל להתגאות בהישגיו ולבנות ביטחון עצמי.\nכיוון שהילד בעל הפרעות הקשב נוטה להצפות רגשיות קיצוניות וכמעט בלתי צפויות, עליו ללמוד להרפות, להרגיע, להתרחק לרגע מהגירוי המעורר ורק לאחר מכן לחשוב מה קרה ומה נכון לעשות. זה יפתח ביטחון עצמי רב משום שזה יחזיר תחושת שליטה ובחירה ויאפשר התנהגות בוגרת ואחראית יותר.\nרצוי לסייע לילד בעל הפרעת הקשב להתנער מהמסיכה שהוא רגיל לשים על עצמו, שיפסיק את משחק ההסתרה והמחבואים,\nויקבל את קשייו כעוד מאפיין שלו, כמו כל השאר. הוא יוכל לשוחח על כך בחופשיות עם סביבתו וישקיע את האנרגיה ביחסי הדדיות במקום בבריחה או התקפה וציניות או הימנעות ממגע חברתי. הקשר הפורה עם הסביבה יחזק את תחושת השייכות והחיבור האנושי, ויגביר את תחושת הביטחון על כך שהוא ראוי ורצוי.\nככל שהילד יגדל ויכנס למעמקי גיל ההתבגרות, חשוב שיערוך חשבון נפש עם עצמו \"מאין באתי ולאן אני הולך\". חשוב שיתייעץ לגבי מטרות ריאליות שהוא יחתור לקראתן וידע שמעשיו אינם מקריים וללא כיוון, אלא נועדו להביאו למקום שיהיה לו טוב ומעניין ומצמיח. או אז גם הלימודים לא יראו לו כ\"עונש\" בלתי נמנע, אלא צעד שנותן לו סיכוי להגיע אל מטרותיו. כך יתחזק גם הכבוד העצמי שלו בסגנון \"יש לי ערך בעולם הזה. אני בזכות עצמי. אני ראוי לקבל כבוד והערכה מעצמי ומאחרים\"."}
{"article_id": "0,7340,L-4079826,00.html", "header_title": "לילד משעמם? תפסיקו לנסות לשעשע אותו", "full_text": "מי מאיתנו, ההורים, לא מכיר את המשפט \"אמא משעמם לי\" שלרוב מגיח אלינו בדציבלים רמים, מלווה בפרצוף מכורכם וכעס כבוש? המשפט הקצרצר הזה לרוב לא מותיר אותנו אדישים. משום מה הוא חודר בשניות ספורות לתוכנו ומחולל תגובת שרשרת בלתי רצונית של רגשות אשם/רחמים/כעס/בלבול הגורמת לנו לייצר בשנייה אחת שורה של פתרונות אינסטנט. \"אז אולי תעשה פאזל?\" או \"מה דעתך להזמין חבר?\" או \"בוא תצייר ציור בצבעים החדשים!\".\nאבל בדרך כלל כל העצות הנפלאות הללו נדחות על הסף ותוך שניות ספורות מגיע אותו משפט בדיוק, רק הפעם בטון יותר מתבכיין: \"משעמם לי!!!\". הפעם ברור לנו שכשלנו ושאנחנו צריכים להתאמץ עוד יותר, להמציא פתרונות מבריקים וקוסמים יותר, שגם הם, בדיוק כמו הקודמים לפניהם, יידחו בשאט נפש ויותירו אותנו מתוסכלים ומיואשים.\nאבל האם אנחנו באמת צריכים להוות עבור ילדינו צוות הווי ובידור? ומדוע הם משתעממים מהר כל כך? רגע לפני פרוץ החופש הגדול זהו זמן מצוין לתת את דעתנו על הדבר שנקרא \"שעמום\".\nכמה נקודות חשובות שכדאי לדעת ולקחת בחשבון:\nמרגע היותנו הורים, אנו מוצאים את עצמנו בעשייה בלתי פוסקת, שחלק גדול ממנה קשור בלהעסיק את הילדים. אנחנו מקיפים אותם בים של חפצים מרהיבים וצבעוניים: ספרים, תמונות, מוביילים, כל מיני צעצועים מצפצפים, מקשקשים ומזמזמים. לעתים נדמה כי מיטת הפעוט וחדרו זעירים מלהכיל את כל אלו.\nבמקביל אנחנו עושים דברים שמטרתם האחת היא להעסיק ולשעשע את העולל. אנחנו מדברים אליו, משמיעים קולות, נהמות וגיחוכים, מנסים להניע אותו להגיב לנו, להתעניין, מבקשים לגרום לו לחייך ולצחוק.\nבהמשך, כשהוא קצת גדל, אנחנו הופכים להיות משרד ההסברה. מסבירים ומלמדים אותו על כל דבר שנקרה בדרכו: אוכלים תפוז? הזדמנות מצוינת ל\"מיני סדנה\" על חלקי התפוז בפרט ועל פירות ההדר בכלל. גם כשהוא לא שואל, גם כשהוא לגמרי מרוכז בחוויה של האכילה והמיץ המטפטף, אנחנו נתעקש ללוות הכל בהסברים. שלא תחשבו לרגע שזה רע להסביר, השאלה היא רק מתי וכמה.\nגם בשבתות וחופשות יש לנו תכניות מפה ועד טוקיו לבילויים משותפים ומסעירים: ים, בריכה, פינת ליטוף, מתנפחים, לונה פארק, שיט בירקון, סדנאות יצירה למיניהן... ממש \"אירופה הקלאסית בעשרים ואחד יום\". ובין לבין הם צמודים למסכים (מחשב, טלוויזיה) וחוזים באקשן בלתי פוסק. בקיצור – אין רגע דל. אז מה הפלא שכשיש איזושהי \"פאוזה\" הילד משתעמם?\nכהורים מתקיימת בנו (לא תמיד במודע) הכמיהה לתת מענה לכל צורך של הילדים. אנחנו רוצים למצוא תשובה לכל שאלה בכל זמן נתון, ובעיקר להציל אותם כשקשה או רע להם. לא פשוט לנו לעמוד מנגד כשהם סובלים ושעמום מצטייר בעיניינו משום מה כסבל וכבעיה.\nהשאלה היא האם אכן זה כך? האם התפקיד שלנו הוא בהכרח לקחת פיקוד ולהציע פתרונות? של מי האחריות על השעמום של הילדים? התשובה היא, כמובן, של הילדים. וכך ככל שפחות \"נלהק\" את עצמנו בתפקיד המושיע - הילדים שלנו יפתחו 'שרירי התמודדות' אפקטיביים יותר לנושא השעמום.\nמבחינתנו ילד שלא עושה משהו מוגדר, דהיינו משחק, מצייר, בונה, קורא ספר או אוכל, הוא ילד שלא עושה כלום. זה, כמובן, מצטייר בעיניינו כמצב לא טוב: הילד מבטל את זמנו, מתבטל, רחמנא לצלן, ואולי גם לא נעים לו או שהוא אפילו סובל? בכל מקרה עבורנו זהו מצב פסול ולכן כשהוא מבטא קושי אנחנו מיד נזעקים למצוא לו עיסוק ראוי והולם.\nאבל גם כשנדמה לכם שהילד לא עושה כלום, הוא עדיין עושה משהו. הוא עושה כלום. לבהות זו גם עשייה, אפילו עשייה נהדרת. לעקוב אחר גרגרי האבק באלומת האור הנכנסת מהחלון זו עשייה מאוד מעניינת אפילו. וכמובן שלחלום בהקיץ זה חשוב: לעוף מעבר לגבולות המציאות, הזמן והמקום, להמציא עולם חדש, דמיוני וקסום.\nכמבוגרים אנחנו מחפשים את היכולת הזו בסדנאות למיניהן, והנה אצל ילדינו זה קורה באופן טבעי. יש כאן הזדמנות לפאוזה, פסק זמן מרצף של עשייה מוחצנת, זמן שקט ורגוע. יוצא מן הכלל.\nעבור הורים רבים כשהילד מבטא תחושה של שעמום הם מתרגמים זאת לכך שהוא מאוד בודד. אבל לא תמיד זה כך וחשוב לעשות את ההבחנה. מאיפה מגיעה הפרשנות הזו שלנו? האם היא בהכרח גם ה\"סיפור\" של הילד?\nישנם אנשים שמאוד אוהבים וצריכים את הלבד. זה חשוב להם, ממלא אותם ומעניק להם משהו שהם לא יכולים לקבל מהזולת. זוהי יכולת חשובה ביותר. ולכן לא צריך להעסיק ילדים כל הזמן, פשוט כי אין להם צורך בכך.\nאצל ילדים המילה \"משעמם\" יכולה להיות שם קוד למגוון של תחושות: קשה לי, מתסכל לי ואפילו מפחיד לי. לפני לא מעט שנים לקחתי את בנה בן הארבע של חברתי לסרט הראשון שלו בקולנוע. בשנייה שהאורות כבו והרמקולים החלו לפעול הוא נבעת ומיהר ללחוש לי: \"משעמם לי! בואי נצא!\". היה ברור שאותו ילדון מתוק מתקשה לעשות את ההבחנה שמה שהוא חווה עכשיו זה פחד, ואולי הוא גם נענה למסר לא מודע שבנים לא אמורים להרגיש, ובטח לא לבטא, פחדים בפרהסיה. בכל מקרה, אחרי שהוא טיפס והתיישב עלי \"השעמום\" התפוגג לו ונעלם.\nבטח תאמרו שזה בגלל שאמא לרוב נמצאת יותר עם הילדים. יש בזה מן האמת, אבל זו ממש לא הסיבה היחידה. אבות לרוב פחות \"מתמוטטים\" מזה שהילד משתעמם, כמו שהם פחות מתמוטטים מדברים אחרים שאנחנו, כאמהות, כן.\nהאבות לרוב לא ימהרו להוציא את הפונפונים ולשעשע את היורש. הם בדרך כלל יענו למילת הקוד \"משעמם\" באמירה לא מחייבת ויחזרו לעיסוקיהם.\nומה זה אומר לנו? שילדים הם לא פראיירים. הם מזהים איפה נמצא הכפתור שכדאי ללחוץ עליו ומול מי לשחרר את האמירה הזו.\nאם הילד מגלה שהוא מצא את הכפתור שמפעיל אותנו, אתם האמת חושבים שהוא יוותר על לעשות בו שימוש תכוף? הרי מהרגע שהוא הבין איך זה עובד בכל הזדמנות שהוא רק יחוש איזושהי תחושה של אי נוחות, רגע בו הוא לא ממש יודע מה עושים עכשיו - המשפט הזה ייזרק לחלל החדר, ומפה הדרך לאושר קצרה מתמיד. קרוב לוודאי שאמא שוב תיכנס ללחץ ובשעה הקרובה תהיה לגמרי \"מסונדלת\" אליו, בניסיונות לא מוצלחים לרצות ולמלא את החסר. והנה הילד הגאון שלנו קיבל בדיוק את מה שהוא רצה עוד \"זמן אמא\". מה רע?\nשעמום זו לא מילה גסה. זו עוד תחושה שאנחנו מכירים וחווים באופן טבעי במהלך בחיים, בדיוק כמו סקרנות, בלבול, בושה, געגוע, רעב ועצב. כשהוא מגיע פשוט צריך לומר: \"אז עכשיו\nאנחנו חווים שעמום!\", בטון ענייני ופשוט, המעביר מסר ברור ש\"הכל בסדר\", זה חלק מהחיים ואין צורך או סיבה להיבהל. כשאתם תתייחסו כך לשעמום - גם ילדיכם יעשו כן.\nאחרי שווידאנו שהפעם לא מדובר על קושי אחר שהתחפש לשעמום, אלא שהילד באמת מרגיש שהוא לא יודע מה לעשות ואיך להעסיק את עצמו, במקום למהר ולהעמיד מולו שורה של עצות ופתרונות עדיף הרבה יותר להפנות את הסוגיה אליו ולשאול אותו: \"מה אתה מציע?\". כמובן שהסיכוי שהוא יגיד \"לא יודע\" הוא גדול, אבל אנחנו לא נישבר ונאמר לו: \"אני סומך עליך שתמצא מה לעשות...\" פעמים רבות כשההורה לא מתגייס מיד ונכנס לפעולה, הילד מוצא בסופו של דבר פתרון המתאים לו."}
{"article_id": "0,7340,L-4160430,00.html", "header_title": "10 דרכים שיגרמו לילדים לעזור יותר בבית", "full_text": "\"הילד שלנו לא עושה כלום בבית!\", קוננה האישה שישבה מולי.\n\"כן\", הוסיף בן זוגה בפנים מכורכמות, \"בקושי הוא מוריד את הצלחת מהשולחן - וגם זה אחרי שאנחנו מזכירים לו. כלום הוא לא עושה, כלום. אני בגילו הייתי עוזר לאמא שלי לנקות את הבית פעם בשבוע, עושה קניות, לוקח את אח שלי מהגן, מה לא?\".\n\"אין, אין מה לעשות. הדור הזה עצלן. מפונק\", סיכמה האישה בהשלמה. \"אנחנו כבר התייאשנו\".\nואתם? גם אתם התייאשתם? במהלך השנים בהן אני עובדת עם הורים אני שומעת שוב ושוב תלונות על ילדים שלא לוקחים חלק בהתנהלות הבית. \"מה לא עשינו\", אומרים לי ההורים. \"כמה דיברנו, הסברנו, איימנו, אבל נראה ששום דבר לא באמת עוזר. הם תמיד מתווכחים איתנו, מפילים את התיק האחד על השני, וגם אם הם אומרים שיעשו - בשנייה שאנחנו מסובבים את הגב, הם כבר שכחו מה ביקשנו\". אפילו איומים ועונשים לא משיגים את המטרה הנכספת, ודאי לא לאורך זמן.\nאני מזמינה אתכם להתבונן יחד, קצת יותר לעומק, על הנושא החשוב והמטריד הזה, המייצר בבתים רבים מריבות אינסופיות על בסיס יומי.\nנתחיל (איך לא) מהתפיסה שלנו, ההורים, את ההתנהלות בבית. באחריות מי היא? האם זה אך ורק שלנו, או אולי גם לילדינו צריך להיות חלק בזה? ברור שרובנו מצהירים בלהט ש\"בטח, אין שאלה, מה זאת אומרת, גם הילדים צריכים להיות שותפים!\", אלא שבפועל בבתים רבים זה לא באמת קורה.\nלתחושתי,\nאנחנו\n\t יכולים לראות זאת ברמת הנתינה המוגזמת, בשירותים המיוחדים והלא-הכרחיים-בכלל שאנו מעניקים להם, בהתחשבות-יתר (שבאה לא פעם על חשבוננו), בצרכיהם ורצונותיהם.\nמה שהיה כל כך ברור מאליו להורים שלנו - הרבה פחות ברור לנו. \"מסכן הילד\", אנחנו אומרים, \"הוא לומד כל כך קשה, יש לו שיעורים, חוגים, חברים. אז שאני אבקש ממנו עוד לסדר את הבית?\".\nאנחנו מרחמים עליהם, לא רוצים לעשות להם מה שההורים שלנו עשו לנו (ימי חמישי השנואים בהם ניקינו אנחנו את בית ילדותנו, זוכרים?), אנחנו רוצים לאפשר לילדים שלנו להיות ילדים - ולא להטיל עליהם משימות של מבוגרים (\"הם עוד יעשו את זה כל כך הרבה בחיים\"). תוסיפו לזה את העובדה שחלקנו לא סומכים על הילדים שיעשו את העבודה כפי שצריך, ובטח שלא בדרכם, וזה גם לוקח להם כל כך הרבה זמן... כמו שאמרה לי אמא שהגיעה לייעוץ: \"עד שאני אסביר לה ועד שהיא תעשה את זה, ועוד לא בדיוק כמו שאני אוהבת - אני כבר אעשה את זה שלוש פעמים\". מצלצל מוכר?\nוכך אנו מוצאים את עצמנו טובעים בים של משימות סיזיפיות שלא נגמרות אף פעם ומכלות את כוחותינו: סידור וניקיון הבית, קניות, כביסה, גיהוץ, בישול, תיקונים... תעסוקה מלאה לצוות שלם המתועל בדרך כלל, באופן בלעדי, אלינו. ואנחנו מתוסכלים.\nאז מה עושים? מה כן יכול לעזור לשנות את המצב? הנה כמה הארות למחשבה:\nכולנו שותפים בה, נתרמים ממנה ותורמים לה. זו הזדמנות להעביר לילדים שלנו כמה מסרים רבי ערך: אני לא רק יודע לקחת - אני גם יודע לתת. אני יודע לקחת אחריות, אני שותף, אני יכול ומסוגל, אפשר לסמוך עליי, אני רואה את האחר ואת צרכיו ואני מעריך שעושים בשבילי. אם נקודת המוצא שלכם היא כזו השאלה שתשאלו את עצמכם לא תהיה \"האם ילדים צריכים לעזור\", אלא \"במה\". וזה כבר מעביר אותנו לסעיף הבא.\nכל אחד על פי גילו וכישוריו. לעתים דווקא אנחנו, ההורים, שכל כך קרובים לילדינו, לא רואים אותם כפי שהם ואף ממעיטים ביכולותיהם. בדקו עם אנשים אחרים בסביבתכם, עם הגננת או המורה, מה ילדים בגילו של ילדיכם כבר מסוגלים לעשות. לעתים תופתעו לגלות שהרבה יותר ממה שחשבתם. על מנת לרתום את הילד שלכם לעשייה חפשו תפקידים מאתגרים עבורו, טיפה מעבר ליכולת שלו. זה בהחלט ידרבן אותו לשיתוף פעולה.\nודאי שמתם לב כי ילדים בגיל הגן אוהבים לעזור: לנקות אבק ממדפים, לסדר את הפירות בסלסילה, לערוך שולחן, לחתוך ירקות לארוחת ערב. כל משימה כזו מהווה עבורם אתגר בלתי רגיל, אישור שאנו סומכים עליהם ורואים בהם בוגרים. במקביל, הן גם נותנות מענה מצויין\n,\n\t העוסק בפיתוח מיומנויות חשובות של עצמאות, אחריות, שליטה, יוזמה ובחירה. עבורם זה כיף של ממש, הנאה צרופה, הזדמנות להביא לידי ביטוי את היכולות החדשות המתפתחות שלהם. תתפלאו לגלות שמתן משימות כאלה לזאטוטים יפחית באופן ניכר גם את הצורך שלהם במרד מהסוג של \"אני לבד\". בתחזוק נכון, אפשר להמשיך עם זה גם הלאה.\nמשום מה אנחנו מצפים מהילדים שלנו שישימו לב שהחדר מבולגן, שהצעצועים מפוזרים על השטיח, שהנעליים זרוקות באמצע הסלון... אבל הם לא רואים את כל זה. באמת. ממש לא מפריע להם להמשיך לשחק ולעסוק בענייניהם כאילו כלום.\nאני לא יודעת אם שמתם לב, אבל רוב ילדים חיים לגמרי בשלום, ואפילו אוהבים, את כל הדברים שאנחנו לא: אנחנו רוצים סדר? הם בעניין בלגן. אנחנו אוהבים שקט? הם בעד רעש. חשוב לנו שיהיה נקי? אין להם שום בעיה עם לכלוך. זה ממש לא נגדכם, זה שלהם, בילט אין. אז במקום לצפות ולהתאכזב, להתעצבן ולכעוס - פשוט תגידו להם.\nעיקר הלמידה נעשית תוך כדי עשייה, וכמובן תוך כדי טעייה. אם אנחנו רוצים שהילדים שלנו ילמדו לרחוץ כלים כך שלא יישאר עליהם סבון, יקפלו כביסה באופן סביר, ישקו את העציצים ולא את הריצפה מסביב - הם חייבים להתאמן.\n-\n\t זה מעביר מסר בעייתי ומוציא את החשק (גם כשהוא עדיין קיים). סייעו ברגישות והתאזרו בסבלנות. זה יקרה. אם בשום פנים אתם לא חיים בשלום עם התוצאה - עשו בעצמכם. אבל אז - אל תקטרו. אתם בחרתם בזה.\nאיך זה שבמקביל לכל התפקידים המוטלים עלינו ממילא, אנחנו גם מתנדבים לעשות כאלו שאנחנו לא חייבים? להתערב במריבות של הילדים שלנו, לסדר להם את החדר, להסיע אותם לכל מקום גם כשהם יכולים לנסוע באופנים או (רחמנא לצלן) ללכת ברגל, להסדיר עניינים עם חברים במקומם. אין צורך. יש לכם די והותר מה לעשות. הם יכולים (וצריכים) לבד.\nבמקום לבקש ולהזכיר, שוב ושוב, כל יום, את אותן מטלות, למה שלא יהיה לכל ילד תפקיד אחד מסויים המוטל עליו?\n,\n\t וכל ילד יבחר בתורו תפקיד אחד אותו הוא יעשה כל יום לטובת כלל המשפחה. שימו לב שהתפקידים יהיו תואמי גיל ודומים ברמת התרומה לקהילה. בידקו איך זה מתנהל במשך שבוע. עובד - יופי, לא עובד - בודקים למה ומה ניתן לשפר.\nהמצאת המאה! מה קורה אם ילדכם, שהיה מופקד על הכנסת הכלים למדיח, לא עשה זאת? הדחף הראשוני הוא, כמובן, לעשות במקומו. מי רוצה לחיות עם ערימה של כלים ואשפה בכיור? אל תיכנעו. יש כאן הזדמנות פז שחבל להחמיץ, או בשמה האחר - התוצאות הטבעיות.\nמה יקרה אם לא תעשו דבר? כן, יהיה לא נעים. כן, מתישהו גם הריח לא יעשה את זה קל יותר. את כל התלונות נפנה לאחראי, בשיא הרצינות והכוונה, ואם אפשר מבלי להיכנס למאבק כוחות. זכרו שאנחנו בתהליך של למידה. חשוב שהילד שלנו יבין שהתפקיד באמת שלו - ואנחנו לגמרי מתכוונים לכך.\nמה הקשר בין השלושה? כולם תוצאה של פעילות עקבית. משהו שאנחנו\nעושים שוב ושוב ושוב, עד שהוא הופך להיות הברור מאליו: קמים מהשולחן וכל אחד מוריד את צלחתו ועוד משהו, מסיימים להתקלח ומשאירים חדר אמבטיה שאפשר להיכנס אליו, זורקים לארגז הכביסה את הבגדים המלוכלכים. אם תקפידו ולא תוותרו, פתאום תשימו לב שזה קורה. עקביות זה שם המשחק.\nהחיזוק הכי גדול שאנחנו יכולים לתת לילד שלנו זו מילה טובה, הנאמרת במקום ובהתכוונות מלאה. כשהוא ממלא את תפקידו וגם אם הוא עושה זאת באופן חלקי ובאיחור, הקפידו לשבח: \"ראיתי שהיה לך קשה לעמוד בתפקיד שלך היום - ובכל זאת עשית. יופי!\". חשוב שהוא ישים לב שאתם רואים ומעריכים. זה נאסף ונערם ומשמר את המוטיבציה להמשיך ואת האווירה הנעימה בבית.\n,"}
{"article_id": "0,7340,L-4230512,00.html", "header_title": "יש לה יום הולדת, אז למה היא בוכה?", "full_text": "ההורים של אמיר ישבו מולי ולא יכלו להסתיר את אכזבתם. במשך חודש ימים הם עמלו וטרחו לקראת יום ההולדת של בנם בן החמש, שברו את הראש מה נכון לעשות, איפה לקיים את האירוע, מה יהיה טיבו, איזה כיבוד להגיש ואילו הפתעות לקנות. גם כשכבר החליטו (הפעלה בסגנון פיראטים, בהתאם לנטיית ליבו של בנם בימים אלו) ועברו לשלב הביצוע, החיים לא הפכו להיות קלים יותר.\nבמשך ימים ארוכים כתתו רגליהם בין חנויות הצעצועים והמתנות לחפש הפתעות שוות, כאלה שעוד לא נראו, בדקו עם אמיר איך תיראה עוגת היומולדת (אוניית מלחמה של פיראטים, אלא מה?), ערכו סקר בין חברים מה זאטוטים נמרצים בני חמש הכי אוהבים לאכול שלא מתפזר בכל הבית, ואם אפשר גם שהכל יסתיים בתקציב סביר. מהר מאוד הם הבינו שהסעיף האחרון הוא קצת, איך לומר בעייתי עד מאתגר, אבל מה לא עושים על מנת שהילד יהיה מאושר?\nוהנה הגיע היום הגדול. הכל \"תיקתק\" לפי התוכנית, המפעילים הגיעו, החצר הפכה לסט מרשים של קפטן הוק וחבריו, גם החברים באו, שמחים ונרגשים, והנה מתחילים. אבל איפה אמיר? אמיר המתוק יושב בפינה, מדוכדך, דומע ובכלל לא מרוצה. הוא רוצה להגיד לכולם מה לעשות! הוא רוצה להחליט מי יהיה באיזה תפקיד! מה שקורה לא נראה לו ולא מוצא חן בעיניו. ובכלל \"מי צריך את האונייה המטופשת הזאת?\".\nאתם כבר מבינים מה עבר באותו רגע על זוג ההורים המסורים, שכל רצונם היה לשמח את בנם ולארגן לו \"אירוע-שאין-דברים כאלה\".\nכולנו, אני מניחה, מכירים את התופעה. דווקא ביום ההולדת (או לחילופין במסיבה בגן אליה מוזמנים כל ההורים) הילד,\nבאופן לגמרי בלתי צפוי, \"יוצא מהמשחק\". בדיוק כשאנחנו מגיעים ללב-ליבו של עניין, ל\"מאני טיים\", האפרוח שלנו חוטף חרדת ביצוע: לא מתפקד, מסרב לשתף פעולה, נצמד אליכם, בוכה, כועס. ואתם תוהים: מה קורה פה? דקה קודם הוא היה כולו בעניין, שיתף פעולה בהתלהבות, שפע רעיונות, ספר ימים ודקות כשכולו נרגש. לאן כל זה נעלם?\nהתשובה לשאלה דווקא פשוטה למדי: עם כל כמה שהילד שלכם רוצה להיות כוכב האירוע, זה לא פשוט להיות במרכז. המון, אבל ממש ה-מ-ו-ן, תשומת לב מורעפת עליו, בכמות שאפילו למכורים עלולה להיות קצת יותר מידי. ועם יותר מידי התרגשות וסף צפיות שנוגע בשמיים - אנחנו מקבלים מתכון כמעט בטוח לאכזבה.\nייתכן גם הילד המתוק שלנו לא מצליח לקשר בין כל מה שקורה לבין יום ההולדת. הוא מחכה לעוגה, למתנות, לאיזשהו טקס בו הוא באמת ירגיש בעל השמחה - וכל ההפעלה הזו, שבה הוא אחד מכולם, מסיטה את תשומת הלב, מבחינתו, למקום אחר. בקיצור, פתאום כל העסק נדמה כגדול עליו בכמה מספרים.\nומה הפלא? הרי מסיבת יום ההולדת היא כבר מזמן לא \"חגיגה נחמדת\", אירוע ביתי וצנוע שכולל בלונים, שולחן עמוס ממתקים, ילדים צוהלים, כמה שירי יומולדת, עוגה מקושטת עם נרות שצריך לכבות את כולם בבת אחת וטקס מסורתי בו מרימים את בעל השמחה על כיסא אל על, כשליבו מפרפר מהתרגשות מהולה בפחד. היום הכיוון הוא יותר של הפקה מוקפדת: אירוע מכונן שאין להקל בו ראש, שצריך להתכונן אליו בקפידה, ולעשותו, עד כמה שרק ניתן, אחר, מיוחד, מפתיע ומהמם - כל מה שחלמתם ולא העזתם לבקש. היום יש ימי הולדת מהאגדות, בחברת הדמויות המוכרות והאהובות של וולט דיסני, חוויה שלא תשכח עם בעלי חיים (רצוי אקזוטיים ומיוחדים), ליצנים, קוסמים ויורקי אש, ימי הולדת בספארי, בצפארי, בפארק מתנפחים, על יאכטה, באולם אירועים כמו של גדולים עם קייטרינג וכל הטררם ועוד ועוד. כל אחד מוצא מה שהוא רוצה.\nויחד עם זה גם מפלס הצפיות שלנו, ההורים, עולה. ובאופן טבעי, ככל שאנחנו משקיעים יותר במשהו הסיכוי שנתאכזב גדל. והרי ברור לכולם שבהפקת יום ההולדת ישנה השקעה. גדולה. של זמן, של תכנון, של משאבים. ויחדעם ההשקעה יש לנו רצון עז ובלתי מתפשר להפוך את היום הזה למשהו שעוד לא היה כמוהו עבור הילד שלנו.\nאבל האם אנחנו לא מפספסים משהו בדרך? הנה כמה נקודות שחשוב לתת עליהן את הדעת - וגם כמה רעיונות שכדאי להכיר לקראת יום ההולדת הבא:\nושל מי, שלנו או שלהם? לא פעם נגלה שאנחנו מסתובבים עם זיכרון עתיק וצורב, אותו אנו סוחבים מאז כיתה ג', בו הזמנו ילדים ליומולדת שלנו ומשום-מה כמעט אף אחד לא בא. והנה הזדמנות פז לתיקון: לילד שלי זה לא יקרה! אני אערוך לו כזה אירוע, שאין מי שלא ירצה להגיע. הוא לא יחווה את מה שאני חוויתי.\nואולי יש כאן גם משהו שאתם רוצים להראות לסביבה? \"אנחנו יכולים להרשות לעצמנו\" או \"אנחנו כל כך אוהבים את הילד שלנו שאין דבר שלא נעשה למענו\"? גם זו בדיקה שחשוב לעשות. לא פעם אנחנו נופלים בבורות שאנחנו כורים לעצמנו.\nאבל באמת? אהבה, התייחסות, חום, הערכה, כבוד, תשומת לב. בקיצור, להרגיש שאנשים משמעותיים\nבחייהם אוהבים אותם ו\"רואים\" אותם בגדולתם. בשביל זה הם לא צריכים את כל הדרמה הזו.\nילדים צעירים גם לא צריכים אירוע רב משתתפים. זה רק מציף ומבלבל אותם. הם ממילא לא יכולים להתייחס לכולם. בגיל הגן ובבית הספר יסודי, למשל, מספיק לעשות אירוע אחד בגן, ארוחת ערב משפחתית נחמדה, ויומולדת בבית לקומץ מצומצם של חברים נבחרים. די והותר.\nמהי המשמעות של יום הולדת? ובכן, יום הולדת בא לציין שהילד שלנו גדל בשנה. הוא עבר דרך ארוכה, למד, חווה, התפתח והשיג הישגים חדשים. יכולים לראות את זה? אז הנה, יש לנו הזדמנות לציין את כל אלה. ואולי זה מה שאנחנו רוצים להגיד לילד שלנו ביומולדת שלו: \"ילד אהוב שלנו, אנחנו מסתכלים עליך וליבנו מלא גאווה. כמה דברים חדשים עשית בשנה הזאת! כמה הישגים השגת! הנה אתה כבר הולך לבד לחבר, למדת את השמות של כל הצבעים, אתה כבר כזה גבוה שאתה יכול לפתוח את הארון הגבוה מבלי לעמוד על כיסא\".\nיותר מהכל אני אוהבת את הטקסים הקטנים שכל משפחה מאמצת לעצמה ביום המיוחד הזה. משהו שחוזר על עצמו בכל שנה, שהילדים יודעים ומחכים לו, המעניק להם תחושה מאוד מיוחדת ביום המיוחד הזה. זה יכול להיות \"שולחן יומולדת\" שמחכה לילד כשהוא קם בבוקר עם הצ'ופרים שהוא הכי אוהב (תותים עם קצפת?), להתעורר לצלילי שיר יומולדת, כל פעם בסגנון אחר (יש המון - תבדקו).\nאצלנו, למשל, בנותיי מתעוררות לחדר מקושט, לבבות ופרחים מודבקים על הארון או מפוזרים על השטיח (מה לעשות, זה הדבר היחיד שאני יודעת לצייר בערך...), פתקים קטנים עם מסרים, פרחים, נרות, מתנות קטנות. ובעיקר המון תשומת לב והתייחסות. לפקוח את העיניים ולדעת מיד - היום זה היום שלי!\nהקשיבו לרצונותיו ומשאלותיו, ויחד עם זאת הגדירו לעצמכם את המסגרת המתאימה לכם ולתפיסת עולמכם: איפה עובר הגבול ומה נמצא, מבחינתכם, מחוץ לו. אחרי שיוחלט על מה הולכים הוא בהחלט יכול להיות שותף בחלקים שיתאימו לו וליכולותיו, ולא יקלקלו עבורו את ההפתעה. לא יודעים איפה לשים את הגבול? אז הנה:\nאו במילים פחות מקצועיות, הכנה מראש. כן, גם לקראת יום ההולדת אנחנו צריכים לעשות הכנה לילדים שלנו, בעיקר בגילאים הצעירים. ליידע אותם מה הולך להיות, מה סדר היום, מה קורה אחרי מה, ומתי מגיע שלב העוגה. עבור ילדים מסויימים זה מאוד חשוב, מספק להם אחיזה ושליטה במצב, הכנה מוקדמת ומרגיעה. כשזה יקרה הם כבר ידעו טוב יותר למה לצפות. אל דאגה, זה לא גורע מההנאה, להיפך. זכרו כי בגיל הזה הם גם מעדיפים לראות את אותו סרט שוב ושוב ובכל פעם נהנים כמו בפעם הראשונה - ואף יותר.\nובכן, כן. גם מסיבת יומולדת היא הזדמנות נהדרת להעביר מסרים שחשובים לנו. לא באופן מעיק, חלילה, לא כאמירה,\nובוודאי לא כהרצאה מייגעת. אני מדברת על משהו שקורה ללא מילים, אך ורק דרך העשייה. כאן המקום להזכיר כי כל מה שאנחנו אומרים או עושים מעביר מסר והילדים שלנו, בחושיהם המחודדים, קולטים את המסרים הללו ומפנימים - והם אלה שילכו איתם הלאה לחיים.\nאז איזה מסרים אנחנו מעבירים בימי הולדת? חומריות מול צניעות, איפוק מול הגזמה, הקשר בין אושר לעושר, בין אהבה לכסף, בין מה שאני מרגיש לאיך שזה נראה. כן, כן. לא תאמינו אבל הכל נמצא שם.\nחשוב שנזכור שהילדים שלנו גדלים, ואיתם הרצונות והצרכים שלהם. אם ניתן להם הכל עכשיו – מה יהיה כשהם יגדלו? ממה הם עדיין ייהנו ויתרגשו? בואו נשאיר גם כמה משאלות ופנטזיות לשנים הבאות. שיהיה למה לחכות ולתוך מה לגדול.\nושיהיה במזל טוב!\nשלכם, אלי\n,"}
{"article_id": "0,7340,L-4105857,00.html", "header_title": "עוברים בי\"ס או גן? 10 דרכים לעזור לילד להסתגל", "full_text": "השנה החדשה מביאה איתה שינויים ומעברים, פרידה ממשהו מוכר והתחלה של משהו חדש.\nבין שמדובר במעבר למטפלת הראשונה או לגן, מגן פרטי לעירוני או לכיתה א', מבית הספר היסודי לחטיבה ואפילו לתיכון, אנו מוצאים את עצמנו כ\nאפופים בהתרגשות המהולה בלא מעט חששות ותהיות: האם הילד שלי יסתגל למסגרת החדשה? האם ישמעו אותו, ייענו לצרכיו, יבינו אותו? איך הוא ידע היכן נמצא כל דבר, למי לפנות כשהוא צריך משהו? האם ימצא חברים? ובכלל, האם בחרנו את הכי טוב עבורו? הלב דופק והבטן מתהפכת.\nאפילו כשמדובר באותה מסגרת, ייתכנו שינויים: חלק מאנשי הצוות מתחלפים, ילדים חדשים מגיעים, אחרים עוזבים, וגם הילד שלנו גדל והוא לא בדיוק אותו ילד כמו בשנה הקודמת.\nגם כשהמעבר רצוי וצפוי, חשוב להתארגן לקראתו כדי שיהיה הכי קל, פשוט ורגוע עבור ילדינו - וגם עבורנו. נתחיל מזה שנבדוק איפה אנחנו בסיפור הזה. היזכרו במעברים משמעותיים בחייכם, כמו מסגרות חינוכיות, הצבא, מקומות עבודה, ובדקו האם היה מדובר באירוע משמח ומרגש, או שרק המחשבה על זה מכווצת לכם את כל הגוף? כשאתם משווקים לילד שלכם בעליצות רבה את הגן החדש כדבר הכי כייפי שיכול להיות, אך בתוך-תוכם משקשקים, יש סיכוי לא מבוטל שהתחושה תעבור אליו.\nזאת הזדמנות טובה להבחין בין מה ששייך לנו ומה ששייך לילד. עם כל הכבוד והדמיון לנו, הוא לא שחזור מדויק שלנו - הוא גדל במשפחה אחרת, בתקופה אחרת, במקום אחר. יש לו את עצמו, את היכולות והכוחות שלו, הביטחון והחוסן הנפשי שלו, ואני מזמינה אתכם לראות את זה ולסמוך עליו.\nובצד המעשי, הנה כמה עצות טובות שיסייעו לכם להחליק ביתר קלות לשלב הבא:\nזהו, בחרנו. עברנו דרך ארוכה, אבל זו הבחירה הכי טובה שיכולנו לעשות - וזה המסר שנעביר מעתה. ככל שנשדר לילדים שלנו יותר החלטיות ובהירות לגבי המקום החדש, כך גם הם ירגישו שם יותר בטוחים.\nקבלו בזרועות פתוחות את הדמויות החינוכית החדשות (מטפלת, מורה, צוות הגן) ופנו להן מקום של כבוד בחייכם. אם אנחנו ביקורתיים או אמביוולנטיים כלפי הגננת או המורה, הילדים הנבונים שלנו יתקשו להיקשר אליה וירגישו כאילו הם בוגדים בנו. זהו מצב מיותר המעכב את ההסתגלות.\nקשיים אובייקטיביים הם עובדות: יותר מדי ילדים בגן, מגוון הצעצועים אינו מספק, הדרך לבית הספר ארוכה מדי... בכל אלה נכיר ונלמד להסתדר איתם. קשיים סובייקטיביים, לעומת זאת, הם דברים שאנו רואים כקושי אך אינם בהכרח כאלה (הילד קטן מדי, לא חברותי, לא מסתדר). בדקו עם הסובבים אתכם כיצד הם רואים את הילד, ואולי יסתבר לכם שאין כאן קושי שצריך להדיר שינה מעיניכם.\nהכירו לילדים את המקום החדש, את הדרך מהבית אליו ובחזרה, את פינות המשחק, הכיתות, השירותים. ביום הראשון המקום יהיה כבר מוכר, מה שינסוך בילד ביטחון.\nככל שהילד צעיר יותר כך הוא צריך יותר הכנה מוקדמת ומפורטת לקראת משהו חדש ולא מוכר. פירוט מרבי של סדר העניינים בימים הראשונים (\"הטרמה\") יועיל לכולכם. ספרו לו מה עושים מרגע היציאה מהבית, דרך הפרידה מאבא ואמא, שעת המשחק והפסקות האוכל ועד השעה שבה אתם אוספים אותו.\nבדקו מה מעסיק ומטריד את הילדים שלכם. לפעמים תגלו שמעסיק אותם דבר שלעולם לא הייתם חושבים עליו, כמו \"איך יודעים שאפשר ללכת הביתה?\" או \"איך אספיק גם לאכול וגם לצאת להפסקה?\". הימנעו מחיזוקים מהירים בנוסח \"אל תדאג, יהיה בסדר, כולם עוברים את זה\", אלא שאלו והתעניינו באמת במה שמתרחש אצלם בפנים. תנו להם במה לדבר, להביע רגשות ולפרוק.\nלעתים ילדים מבקשים לקחת איתם \"חתיכת בית\" כשהם הולכים למקום לא מוכר: בובה, משחק, חפץ מעבר. אפשרו זאת, תוך תיאום עם הגננת או המורה. זה יכול בהחלט לנסוך בהם ביטחון בשבוע הראשון.\nהפרידה המהירה (או ההיעלמות, הגרועה ממנה) משאירה את הילד בחוסר ודאות. זכרו כי גם לילד שלכם (בדיוק כמו לכם) קל יותר להתמודד עם הנודע מאשר עם הלא-נודע. אמירה כמו \"אני הולכת עכשיו וניפגש אחרי ארוחת הצהריים\" נותנת לילד עוגן. לעומת זאת, משפט כמו \"אל תדאג, היום יעבור מהר\" מעביר מסר בעייתי מאוד, שבו הגן מצטייר כמו תרופה שצריך לבלוע מהר כדי לא להרגיש את טעמה המר.\nילדים אוהבים מאוד דברים החוזרים על עצמם שוב ושוב, בדיוק מרבי. זה נוסך בהם ביטחון ורוגע. המציאו משפט, תנועה, שיר או דקלום שתגידו יחד בכל בוקר לפני הפרידה, מה שיהפוך אותה לדבר נעים ואפשרי יותר.\nאם זה היה בידינו, היינו שמחים להסתגלות של יום-יומיים ובזה לגמור את הסיפור ולהמשיך הלאה בשגרת חיינו. אלא שכמו כל תהליך, מדובר פה בזמן וישנם ילדים הזקוקים לו יותר מאחרים. אל תנסו לזרז את הקצב, התחילו אותו עם הרבה אוויר ושדרו אורך רוח. ככל שתהיו שם באמת עבור ילדכם, כך הוא ירפה וישחרר מהר יותר.\nלעתים נראה אחרי ימים ספורים כי הילד הסתגל נפלא, ואז בוקר אחד הוא מבשר לכם ש\"לא בא לי ללכת לגן\". אל תיבהלו, וזכרו כי בכל תהליך יש רגרסיה. זה טבעי, נורמלי ומוכר. גם ילדים, ממש כמונו, רוצים לפעמים להישאר בבית. אל תמהרו לבנות תסריטים בראש, גלו אמפתיה והתייחסו למקרה באופן נקודתי. ייתכן שכל מה שהוא רוצה זה עוד חמש דקות אתכם לפני שנפרדים.\nהתמודדות מוצלחת עם מעברים בראשית החיים תורמת להתמודדות בהמשך. כשילד מתמודד בהצלחה עם שינוי יש סיכוי שהחוויה הזו תמשיך ותשרת אותו גם במעברים שיבואו אחר כך. מעבר לכך, זו הזדמנות מצוינת לחוות חוויה משמעותית של הצלחה, התורמת להגברת תחושת הערך העצמי שלו."}
{"article_id": "0,7340,L-4292330,00.html", "header_title": "מה רע בלהיות ילד היפראקטיבי?", "full_text": "הורות בעידן המודרני היא הורות ערנית ומודעת. הייחודיות של הילד זוכה לכבוד, ובכלל הילד המודרני זוכה להקשבה ולהתבוננות, שבעבר נעדרה מחינוך ילדים. עם הניסיון \"להגיע\" לכל ילד אנו עדים לריבוי אבחנות ותיוגים, אשר לעתים יוצרים תחושה שהממסד מצא לו פתרון נוח להתמודד עם קשיים נפוצים של ילדים, אבל בלי להתמודד איתם באמת.\nהתחושה הזו מולידה ביקורת ציבורית נוקבת כלפי אבחונים באשר הם, לעתים בצדק, אך לעתים היא נעשית על רקע של חוסר הכרות וחוסר הבנה. סרטונים דמגוגים משהו מופצים ומפציצים את הרשת במסרים מטעים שיוצרים תחושה שהעולם מחולק לטובים ורעים, כאשר בצד של הרעים נמצאים אנשים עם חלוקים לבנים שרוצים לסמם את הילדים שלכם.\nגם אם יש מקום לביקורת, או ליתר דיוק דווקא משום שיש מקום לביקורת, מוטב לנו להיזהר שלא לשפוך את התינוק עם המים על ידי צביעת הדיון הראוי הזה בגוונים של שחור ולבן, שמא נחמיץ את אותם ילדים שבהחלט זקוקים לאבחנה וליד מסייעת. בטור זה אבקש להאיר אבחנה נפוצה שנקראת \"היפראקטיביות\", שהיא בדיוק סוג האבחנה שבכוחה להדגים היטב כמה הרבה אנו מדברים עליה וכמה מעט אנו יודעים עליה באמת.\nאם נשאל 100 הורים מי הוא הילד ההיפראקטיבי, אני מניח ש-90 מתוכם יעידו\nשמדובר בילד תזזיתי באופן מיוחד, ילד קופצני שכזה שכל הזמן רץ וממהר. והם לא טועים: ילד היפראקטיבי הוא אכן ילד שרק המעקב אחר התנועות שלו יכול לגרום לאדם בריא כאב ראש מרשים. אלא שמאפיין התנועה הוא רק אחד מתוך מאפיינים רבים של ההיפראקטיביות, וכדי להבין את הילד עלינו להכיר את כל המגוון.\nהסיבה לכך שאנו רואים את הילד ההיפראקטיבי אך ורק דרך תנועות הגוף נעוצה ודאי בעובדה שזהו הנתון הבולט, זה שקל לראות בעיניים. כיוון שכך למתבונן מהצד קל לראות בהתנהגות ההיפראקטיבית משהו בריא ולעתים אף חינני, ולהביט בביקורתיות בהורים של ילדים כאלה בעודם מחפשים פתרון כדי לכבות את \"כל הטוב הזה\".\nהילד ההיפראקטיבי, אם כן, הוא לא רק תזזיתי. האלמנט הבולט אצלו הוא פגם בוויסות החושי אשר מביא לכך שכל קשת הרגשות אצלו מוקצנת: הוא לא יודע לבכות אלא להתייפח; לא יודע לצחוק אלא לאבד שליטה; לא יודע להתרגז אלא להתפוצץ מזעם; לא יודע לעצור בלהצחיק ונגרר מהר ללהציק; לא יודע סתם לפחד אבל כן יודע להיות בפאניקה. וכן, הוא לא יודע ללכת אלא אך ורק לרוץ.\nהילד ההיפראקטיבי אף פעם לא נמצא באמת איפה שהוא \"רוצה\" להיות. הכול נמצא אצלו בהיפר והכול אקטיבי, תמיד נמצא זמנית בכמה מקומות וחווה בו זמנית כמה חוויות, נע בעולם עמוס גירויים ללא סלקטור פנימי שמנחה אותו מה עיקר ומה תפל. הכול \"עיקר\" בהוויה שלו, ולכן הוא לא יכול לוותר על כלום.\nתוסיפו לכך את העובדה שהוא תמיד טוטאלי במה שהוא עושה ותוכלו לשמוע את הרעשים המלווים ילד כזה באופן תמידי. בואו נאמר שאם כואב לכם הראש עכשיו - כנראה שהצלחתם לחדור לנעליו המתוזזות.\nעומרי הוא ילד היפראקטיבי שחוגג יום הולדת שש. לכבוד המאורע המשמח החליטו הוריו המותשים לקנות לו שק אגרוף קטן, כזה של ילדים. הם סיפרו לו על כך ועומרי שמח. אמא שלו בנתה לעצמה איזה תסריט אופטימי על כך שבמוצאי שבת הקרובה הם יסעו יחד עם עומרי ואחיו הקטן לחנות ספורט גדולה באיזה קניון, יתנו לעומרי לבחור את הסוג ואת הצבע, והוא יהיה מבסוט, ימתין בהתרגשות לצד הוריו בתור לקופה, יקבל לידיו את המתנה, ישמח עד השמיים ויגיד תודה לאמא ואבא. אחרי זה הם גם ישבו לאכול גלידה ועומרי ישאל אם אפשר לפתוח כבר את האריזה של שק האגרוף שלו.\nבהגיעם אל היעד עומרי מסתער ראשון. הוא יודע מדוע הם נכנסים לקניון ובכל זאת מאבד את עצמו כבר בכניסה לחלל העצום הזה. מילא אם היה הולך אחרי ההורים שלו, אבל ילד היפראקטיבי אף פעם לא הולך אחרי ההורים שלו. בסוף אבא שלו מאתר אותו בוהה בחלון ראווה של חנות שעונים. הוא מושיט לו יד ומלווה אותו לחנות הספורט.\nההורים מסתובבים בחנות הגדולה ומוצאים את שחיפשו, אבל עומרי לא ממש איתם. בגדול הוא מאוד בעד שק אגרוף – זה מה שהוא ביקש מההורים שלו רק אמש לפני שנרדם, אבל כרגע הוא מוצף - שלא לומר מותקף - במאות גירויים סביבתיים: הליכון, אופני כושר, כדור-סל בצבע צהוב, כפפות לאופניים, חולצה עם הדפס שהוא אוהב. על כל אלה הוא \"עובר\" בדקה וחצי.\nאביו של עומרי מבקש מבת זוגו שתפקס את הילד, ובאמת האם מצליחה איכשהו להביא את עומרי שלה לבחור שק אגרוף. שנייה אחר כך עומרי כבר מחוץ לחנות בוהה בחלון ראווה אחר.\nאחרי שבילינו כמה דקות עם עומרי בקניון, אתם ודאי יכולים לדמיין מה קורה לו בגן ומה יקרה לו בשנה הבאה בבית הספר. ההסתכלות האינדיווידואלית-המודרנית על הילד רואה בו עולם ומלואו וככזה היא שמה לה למטרה \"להגיע\" לכל ילד, להכיל אותו, לחנך אותו על פי דרכו.\nסבבה. עד הרגע שבו זה \"לא עובד\" לנו. לכן האמירה שכל ילד הוא ילד בעל צרכים מיוחדים היא אמירה יפה, אבל היא מחמיצה כמה ילדים שהצרכים המיוחדים שלהם, איך נאמר, כנראה קצת יותר מיוחדים. אותם ילדים זקוקים לעזרה אמיתית ולא מסתפקים בכוונות הטובות של מי שמפחד לתייג אותם.\nרבים מאתנו סולדים מתיוגים, ואני בהחלט יכול להבין את מקור ההתנגדות:\nכל ילד הוא עולם בפני עצמו וכאשר אנו מדביקים אבחנה לילד – עולם ומלואו – אנחנו בעצם כמו חורצים את דינו, מפילים עליו את כל האחריות על היותו \"כזה\" ומסירים מאתנו כל אחריות על היותנו הורים לילד \"כזה\", שהרי הוא נולד ככה.\nהאבחנה \"היפראקטיבי\" מושכת אש אף יותר מאבחנות שכנות, כיוון שיש בה משהו שיכול להיראות בריא, חיוני, שופע חיים, שצריך לשמח אותנו ובוודאי לא להביא אותנו למסקנה שעלינו לכבות את הפוטנציאל המולד והמבורך."}
{"article_id": "0,7340,L-4337663,00.html", "header_title": "להיות אב לילד היפראקטיבי זה...", "full_text": "זה שיש לך בבית טויוטה שדוושת הגז שלה נתקעה על המקסימום.\nזה להיות הורה לילד שהאויב הכי גדול שלו זה הכיסא.\nזה שההכשרה שקיבלת כחובש קרבי כדי להתמודד עם אתגרי לבנון ועזה, לא הכינה אותך לקשת הפגיעות והחבלות שאתה עתיד להתקל בהן בבית של 67 מטר מרובע כולל המדרגות.\nזה מנוי פרימיום בחדר המיון של בית החולים רמב\"ם.\nזה להיות האבא של הילד הראשון בכיתה שהמורים לומדים את שמו.\nזה להיות חשוף לקמפיין אגרסיבי המעודד שימוש בריטלין ללא צורך בתוכן שיווקי נוסף.\nזה להיות אב לאורגניזם המסוגל להמיר גרם אחד של סוכר לאנרגיה של שתי תחנות כוח פחמיות הפועלות בשיא כוחן.\nזה שיש לך את הלוחם הכי אמיץ ופראי בשבט, רק שעכשיו צריך לשלוח אותו לשבת כמה שעות על הטוסיק בכיתה של המורה חני.\nזה להתפלל מדי שעה למשבר אנרגיה.\nזה לקרוא בטוקבקים על מכשפים אלטרנטיביים שיסייעו לבן שלך להגמל מריטלין תמורת 500 ש\"ח לשעה בלבד.\nזה לחוות צונאמי מדרגה 9 ומעלה מדי ארוחת שבת.\nזה שאנשים חושבים שאתה סתם מגזים עד שאתה נותן להם שתי דקות להשגיח על הילד.\nזה להיות אבא לילד שיכול להיות בו זמנית בחמישה מקומות.\nזה שבכל אחד מהם הוא מצליח לגרום נזק מסוג אחר.\nזה להיות מחויב לעקרון: מיצמצת? שילמת!\nזה לשלוח את הילד 15 פעם לגרוב גרביים ובסוף למצא אותו חצי ערום בחוץ מאכיל את החתולים בגשם.\nזה שהסבא שלך שיושב מולו בליל הסדר חוטף ממנו בעיטה מתחת לשולחן שרוחבו 3 מטר.\nזה לתהות מה לעזאזל עשית עם כל הזמן הפנוי שהיה לך לפני שהוא נולד.\nזה קצת לרחם על החיילים שלו כשיהיה קצין בסיירת.\nזה שהילדים מכירים אותך בתור \"אבא של זה, הנינג'ה\".\nזה שיוצרי סרט דוקומנטרי על הגסטאפו ממבקשים מילדך להדגים להם דפיקה בדלת.\nזה שכשאתה רואה על הצג את שמה של המורה אתה יורד למקלט, סוגר את הדלת בקרשים ממוסמרים ומזריק לעצמך אטרופין.\nזה להסתובב עם רגשות אשם כמו של קאנצלר גרמניה המסייר ב\"יד ושם\".\nזה להתחיל לתרגל מדיטציה חודשיים לפני יום הורים.\nזה שיש לך ילד כל כך יצירתי, שליאונרדו דה-וינצ'י נראה לידו כמו עו\"ד המתמחה בדיני חוזים.\nזה לשמוע מהמורה שחבריו לכיתה בחרו בו לפרלמנט בית הספר ולזרוח כמו הכור בפוקושימה מרוב אושר.\nזה להיות אבא לילד שיש לו בלב יותר זהב מאשר לזמר מזרחי על הצוואר.\nזה לקבל את החיבוק הכי מועך בעולם מיצור ששוקל בקושי 25 ק\"ג.\nזה להתמודד עם התופעה איכשהו, כי גם אתה לא בדיוק מופת לארגון, מיקוד ולשלוות נפש."}
{"article_id": "0,7340,L-4115950,00.html", "header_title": "לא האויב: איך לבנות יחסים תקינים עם המורה?", "full_text": "בשעה טובה ומוצלחת מתחילה מחר שנת לימודים חדשה. השכם בבוקר יצאו אלפי ילדים מבתיהם, חמושים בילקוטים, מחברות חדשות, קלמר מאובזר וכריך עטוף בקפידה, לעבר המקום בו הם עומדים לבלות מעכשיו, יום-יום (למעט שבתות וחגים), במשך עשרת החודשים הקרובים, מהבוקר ועד לשעות הצהריים.\n,\nהיום\n\t אני רוצה לעסוק בנושא מאוד חשוב ומרכזי בכל ה\"סיפור\" הזה של בית הספר: הקשר בינינו, ה\n,\n\t לבין המורים.\nלא פעם אני שומעת מהורים שאני פוגשת תלונות על המורה של הילד שלהם: היא לא מספיק אינטליגנטית, היא לא יודעת ללמד, היא לא מבינה את הילד, היא סימנה אותו כבר מתחילת השנה, היא נוקשה מידי, היא רכה מידי ועוד ועוד. נשמע לכם מוכר?\nלא קל לנו, ההורים, עם דמויות הסמכות החינוכיות (קרי: גננות ומורות. אגב- אני יודעת שיש גם גננים ומורים, אך מכיוון שהם במיעוט, למרבית הצער, אני מרשה לעצמי לדבר כאן בלשון נקבה). עצם העובדה שהן \"לוקחות פיקוד\" על הילדים שלנו מייצר עבורנו קושי. למה הדבר דומה? תארו לעצמכם שאתם עובדים במהלך כמה שנים על פיתוח של פרוייקט מאוד משמעותי עבורכם, והנה, יום בהיר אחד, מודיעים לכם שמהיום והלאה מצטרף לניהול הפרוייקט מנהל חדש. מעתה יהיו שני מנכ\"לים לעסק הזה. איך הייתם מרגישים עם זה? המנהל החדש מגיע, באפן טבעי, עם דעות ורעיונות משלו, לא בהכרח דומים לשלכם. יש לו שיטות עבודה אחרות וסדר עדיפויות שונה. אתם נחרדים - זה הפרוייקט הכי חשוב שעשיתם בחייכם! השם שלכם רשום עליו, כל המוניטין שלכם מושקע בו, והנה מגיעה יד זרה ומתערבת. קשה, הא?\nמשהו מעין זה אנחנו מרגישים כשאנו מפקידים את הילדים הכל כך יקרים שלנו בידי המורה. אנחנו בודקים אותה בשבע עיניים. מי היא? איך היא? בראש יש לנו פנטזיה מאוד ברורה. אנחנו רוצים עבור הילד שלנו את המורה המושלמת. מעין מרי פופינס שכזו: יפה, חכמה, טובת לב ועושה קסמים. בדיוק כמו שאנחנו רוצים להיות ההורים המושלמים. אבל מהר מאוד אנחנו מגלים (איך לא) שהיא לא בדיוק תואמת את התסריט שלנו ויש לנו השגות על דברים שהיא עושה (או לחילופין - לא עושה). יש לנו דעות, יש לנו טענות ויש לנו הרבה מאוד ביקורת.\nפעם זה לא היה כך. תשאלו את ההורים והסבים שלכם. הורים היו הולכים להתייעץ עם המורים בסוגיות חינוכיות שהם לא ידעו איך להתמודד איתן ומה שהמורה אמר - כך עשו. המורה היה האוטוריטה, הסמכות. אצלו היה הידע. באותם ימים רחוקים גם הסמכות ההורית הייתה הרבה יותר נוכחת.\nמבט אחד של ההורה - והילדים היו \"מתיישרים\". האם יש קשר בין הדברים?\nובכן, כן. מפתיע? לא ממש.\nמסתבר שיש קשר הדוק בין הסמכות המורית לסמכות ההורית. כשאנחנו, ההורים, מקטינים או מבטלים את סמכותה של המורה אנחנו מעבירים מסר מאוד בעייתי לילד שלנו: אין כל ערך וחשיבות בעינינו לסמכות. מבחינתו זה אומר שאפשר לזלזל בה, להתעלם ממנה, \"לשים עליה פס\". מכאן הדרך שלו לחלוק על הסמכות שלנו היא מאוד קצרה. זה מה שנקרא \"גול עצמי\" וזה קורה היום הרבה יותר מדי: \"אתם לא תגידו לי מה לעשות!\". גם זה נשמע לכם מוכר מדי?\nלא קל לקיים קשר משולש: הורה, מורה, ילד. יחד עם זאת, המאמץ חשוב ואף משתלם. קחו אחריות ועשו את הכי טוב שאתם יכולים. הילד שלכם יודה לכם על כך בהתנהלותו. יחד עם זאת, אם נראה לכם שהמורה אכן לא מתאימה, שבית הספר לא מיטיב עם הילד שלכם, אל תירדמו בשמירה. בדקו את העניין ביסודיות וברגישות וחפשו את המסגרת הנכונה עבורו. בית ספר יכול וצריך להישמר בזיכרון של ילדינו כחוויה טובה.\nהנה מספר כללים לקשר בריא ויעיל ביניכם לבין המורים:\nאם אנחנו לא מתייחסים אליה כאל אדם ראוי, למה שהילד שלנו ירצה ללמוד אצלה? אם אנחנו מדברים בגנותה בכל הזדמנות עם בן הזוג שלנו, עם החברים, למה שהילדים שלנו ידברו אליה בנימוס? אם אנחנו מציידים את הילד שלנו באישור שקרי על חיסור (\"הילד היה חולה\"), למה שהוא לא ימשיך וירמה אותה? ובדיוק מאותו מקום זה לא מכבד להתקשר למורה בשעת לילה מאוחרת ולדרוש בתוקפנות הסברים כאן ועכשיו על משהו שקרה היום בכתה. זכרו תמיד שאתם המודל. הילדים שלכם רואים ומעתיקים.\nהמורה היא קודם כל בת-אדם. חשבתם על זה? מן הסתם יש לה עולם וחיים גם מחוץ לבית הספר. יש לה משפחה, אולי גם ילדים, יש לה תחביבים ותחומי עניין, יכולות וכישרונות, דברים שמצחיקים אותה ודברים שמרגשים אותה, יש לה תכונות טובות יותר וטובות פחות, יש לה ימים שמחים ומוצלחים וגם, מה לעשות, ימים לא משהו. כשאתם מסתכלים עליה ובוחנים אותה נסו לראות בה גם את כל אלו. אתם יודעים, אדם לכל דבר.\nהילד שלכם מבלה מחצית מחייו בבית הספר ומתוך כך המורה שלו מהווה עבורו, לטוב ולרע, דמות משמעותית ורבת השפעה. בידכם הדבר (באחוזים ניכרים לפחות) להפוך אותה לשותפה מוצלחת. בתור שכזו חשוב לתת לה מקום של כבוד, לשתף אותה בפרטים הקשורים לילד שלכם שחשוב שהיא תכיר, ליידע אותה בשינויים המתרחשים בחייו, להתייעץ איתה סביב דילמות המעסיקות אתכם לגביו, בבית הספר ומחוצה לו, ולנהוג בשיתוף פעולה מירבי.\nזכרו כי יש לכם מטרה משותפת והיא טובת הילד שלכם. ככל שאיכות הקשר ביניכם תהיה טובה יותר - כך הוא ירגיש רגוע ושמח יותר. כשאנחנו נגד המורה הילד שלנו מרגיש חצוי ומתקשה לאהוב אותה בפשטות מחשש שהוא בוגד בנו ובדעות שלנו.\nהנה אתם, עומדים יום יום מול 40 תלמידים תזזיתיים, שואפים לספק מענה טוב ומותאם ל\"ים\" של רצונות, צרכים, דרישות וקשיים רבים ומגוונים (לימודיים, חברתיים, רגשיים), \"מרביצים תורה\" ובמקביל מתמודדים עם חוצפה ומרדנות, עם פריצת גבולות והתעלמות מחוקים, וכל זאת בניסיון להיות סבלניים ומכילים. אה, כן,\nתוסיפו לזה שכל הדבר הזה מתרחש מול עיניים בוחנות של מנהלת, מפקחת, משרד החינוך ועשרות הורים חשדניים כמוכם.\nאיך זה מרגיש? הצלחתם? לזה קוראים \"אמפטיה\". תרגלו אותה בכל פעם שאתם מרגישים שוב תלונתיים וביקורתיים כלפי המורה.\nכל אחד מאיתנו מכיר את הסיטואציה הבאה: הילד חוזר מבית הספר עם מכתב מהמורה וכולו תלונות וטרוניות. \"זה הכל בגלל המורה הזאת! אני שונא אותה!\".\nבשנייה אחת אנחנו מופעלים. לבנו נחמץ על המלאך הקטן שלנו שנעשה לו כזה עוול. אנחנו מרחמים עליו, מזדהים איתו (אולי גם נזכרים במקרה דומה שקרה לנו כשהיינו בבית הספר), ומוצאים עצמנו כועסים על המורה, מבטאים את התסכול שלנו בקול רם. הנה שוב אנחנו עושים קואליציה עם הילד נגד המורה.\nומה יקרה מחר כשהוא יחזור לכתה? איך הוא יצליח לעשות שלום בנפשו עם המורה? גם כאן עלינו לפעול בתבונה, לא פעם בניגוד לדחף הראשוני שלנו. לעצור רגע, לברר עם הילד מה בדיוק קרה ולנסות לראות איפה האחריות שלו בסיפור ומה הוא יכול לעשות אחרת. בסוף הוא זה שיצטרך לקום מחר בבוקר וללכת שוב לבית הספר.\nומה לגבי המקרים בהם יש לנו תחושה שאכן קרה פה משהו לא תקין? אז צריך למצוא את המקום הנכון, הזמן המתאים והדרך הראויה לברר את העניין עם המורה.\nאם זה בטיולים של הכתה, בארגון מסיבה או יום כיף. מה שמתחשק לכם. הכל טוב. מפגש עם המורה, הכתה והילד שלכם מחוץ לכותלי בית הספר יזמן לכם זווית ראיה חדשה ואולי גם הזדמנות להעמיק את ההכרות ולחזק את הקשר.\nהמורה היא אשת מקצוע. היא אחראית על הכתה והיא עושה זאת על פי הבנתה ויכולותיה. גם אם זה לא נראה לכם, גם אם יש לכם השגות והערות לשיפור, בידקו קודם כל עם המורה איך היא רואה את הדברים ומתוך מה היא פועלת. הזכירו לעצמכם איך אתם הייתם מרגישים אילו היה מגיע מישהו חיצוני ומטיח בכם האשמות על דרך ההתנהלות שלכם, נוזף בכם ונותן לכם עצות לשיפור. זה מצויין להיות מעורבים, אבל אל תתבלבלו – המורה היא האחראית כאן. לשם כך היא למדה ועל זה היא מקבלת שכר.\nמאחלת לכולנו שנת לימודים פורייה ומעצימה!\n,"}
{"article_id": "0,7340,L-4151155,00.html", "header_title": "אפשר גם אחרת: לחגוג יום הולדת בלי להגזים", "full_text": "מהבוקר שמחים איתך, מפנקים אותך, כולם מאחלים לך מזל טוב - והשיא מגיע באירוע חברתי רב-משתתפים. עבור הקטנטנים מדובר באירוע משפחתי, וככל שהם גדלים גדל איתם גם האירוע, עד שמדובר בהפקה קטנה לכל דבר.\nברוב ימי ההולדת המסגרת אמנם משנה פנים ושמות, אך נותרת זהה בעיקרה: מפעיל הוזמן להפעיל את הילדים במהירות מטאורית, כשהוא מחליף פעילויות במיומנות, מרקיד, מקפיץ, שולף מצנח, מספר סיפור, שר שירים, עורך תחרויות נושאות פרסים ולסיום מפגין יכולות במופע קוסמות! לכל אלה צריך להוסיף עוגה והפתעות נוספות.\nאבל הרשו לי להחזיר את הפוקוס לילד יום ההולדת.\nאיכותית יכולה לתרום לילד הרבה מעבר לחמש דקות של תהילה. וב\"איכותית\" אינני מתכוונת להשקעה בכסף, אלא במחשבה. הכוונה לא לפתור את עניין יום ההולדת בתשלום למפעיל, אלא לתת ביטוי לדברים האהובים על הילד, מעבר לכלים חד-פעמיים הנושאים דמות פופולרית מהטלוויזיה.\nאין ספק שיום הולדת הוא אירוע מרכזי שכל ילד מצפה לו. יתרה מזאת, מדובר באירוע בעל משמעות חברתית, וגם ילדים שבדרך כלל לא נראים או נשמעים בכיתה יזכו לתשומת לב מלאה כשהם מרכז החגיגה. עבור הילד זו הזדמנות נדירה לחשיפה ולהכרה, ולתת לילדים לטעום מעולמו בצורה נעימה ומזמינה.\nאיך ממקסמים את הפוטנציאל של ההזדמנות הזו? ראשית, בודקים מה כדאי להעצים בחגיגה - מה הילד אוהב? מה התחביבים שלו?\nלמשל, הורים לילד שהולך לחוג ג'ודו ונלהב מעלייתו בסולם החגורות יכולים להציע למדריך להפעיל את הילדים בחגיגת יום ההולדת. ייתכן שהוא יעשה זאת בשמחה (חשיפה מצוינת גם עבורו) והילד יהיה גאה ומאושר. אם הילד שר - מה דעתכם על מסיבת קריוקי? ואם הוא מנגן בלהקה - שיופיעו במסיבה!\nויש עוד רעיונות בשפע, כמו יום הולדת בבריכה לילידת אוגוסט שנולדה למים, הפעלת בצק סוכר או יצירות בתבניות שוקולד לחובבי המתוקים, יום הולדת בחווה לרוכבים, טיולים לילדי טבע, חפשו את המטמון, מסיבת תחפושות ועוד. החשיבה צריכה להיות מהילד לאירוע ולא מהאירוע אל הילד.\nפעמים רבות לא יוצא לחגוג את יום ההולדת במועד המדויק, בשל אילוצי נוחות, מיקום או יום בשבוע. אני מציעה ליצור טקס משפחתי קטן שיציין את היום הולדת בתאריך הלידה, בין אם באותו יום יש חגיגה או לא. משהו שמיוחד לכם, כמו לקשט בלילה בבלונים כך שילד יום ההולדת יתעורר לחדר מקושט וירגיש חגיגי ומיוחד, להעיר בבוקר עם שיר יומולדת, ארוחת בוקר ייחודית של פנקייק עם חיוך של שוקולד וקצפת או מתנה קטנה ליד הכרית.\nזה, אגב, כולל גם את המבוגרים במשפחה, כי אף על פי שאנחנו כבר \"גדולים\" זה עדיין משמח להתעורר לבוקר שמצוין בצורה מיוחדת.\nיש ילדים שלפני יום ההולדת עורכים סלקציה: \"אני אזמין את כולם, חוץ מאת יונתן ואת יובל\". אם תשאלו מדוע, לפעמים תקבלו \"ככה\" כתשובה, ולפעמים תשובה מפורטת יותר: \"כי הם כל הזמן מציקים לי\" או \"כי הם מעצבנים\". מה עושים?\nיום הולדת הוא הזדמנות מצוינת לסולחה. ילדים נפגעים מאוד אם אינם מוזמנים, ומעריכים מאוד הזמנה כזו - במיוחד אם הם חוששים שלא יוזמנו בשל ריב עם הילד. זוהי הזדמנות לילד החוגג \"לצאת גדול\".\nאירוע יום ההולדת צריך להיות קטן ומצומצם (רק החברים הטובים שיוצאים לפעילות משותפת, או רק הבנות), ואם לא - אז כולם כולל כולם צריכים להיות מוזמנים. עשו מאמץ למנוע מצבים מכאיבים שבהם ילדים לא יוזמנו לחגיגה.\nתלונה רווחת של ילדים שנולדו בקיץ היא שאין להם יום הולדת \"אמיתי\". מאחר שהילדים נמצאים בקיץ מחוץ למסגרת הלימודית ומשפחות רבות נוסעות לחופשה, מתפספס התאריך המדויק ונחגג בדרך כלל לפניו, בסוף שנת הלימודים, או לאחריו בתחילת שנת הלימודים הבאה.\nאני מציעה למנוע מראש את אכזבת הקיץ, ולחגוג להם באמצע השנה יום הולדת \"חצי\" עם כל החברים. בקיץ, בתאריך המקורי, אפשר לחגוג יום הולדת \"שלם\" עם בני המשפחה.\nפעמים רבות מעיבה על שמחת יום ההולדת הדאגה שמא האחים הקטנים או הגדולים יקנאו, יעליבו או יפריעו בכלל לחגיגה. לרוב ניתן למנוע זאת על ידי שיתוף שלהם בהכנות. תנו להם להיות חלק, וכך לא יצא שאתם מכינים הכל עבור הילד החוגג והאחר נותר בצל. העשייה המשותפת תהיה משפחתית ומרגשת הרבה יותר.\nאם אתם מתלבטים מה לקנות לחבר שחוגג יום הולדת, פשוט התייעצו עם הילד שלכם. להיכנס איתו לחנות צעצועים שבה הוא ירצה כל דבר עלול אמנם להתגלות כסיוט, אך יש הבדל משמעותי בתחושה של ילד שמחזיק מתנה עטופה שהוא בחר בעצמו לחבר ובין ילד שמחזיק הפתעה כשליח המעביר חבילה שאין לו קשר אליה.\nכמו במקרים אחרים, גם כאן הדרך להימנע מחיכוכים היא בתיאום ציפיות מראש. אמרו לילדכם שאתם הולכים לקנות מתנה לדני, ותשמחו לעצתו בבחירה. בחנות עצמה תחמו אותו לשניים-שלושה פריטים שיצטרך לבחור מביניהם, בהתאם לנושא האירוע ובמסגרת התקציב.\nלאילו הנוטים לקנות גם לילד הפתעה כדי שלא ייעצב (או יעשה סצנה), אני מציעה להבהיר מראש את ההבדל בין \"הפתעה\", שאותה יוכל לבחור בסוף הביקור בחנות ושוויה נמוך משמעותית מה\"מתנה\" שאותה קונים ליומולדת. זכרו, עבור רוב הילדים אין ערך לכסף. הם לא חושבים במונחים של \"זול\" או \"יקר\", הם פשוט רוצים את מה שרואים. אם תגבילו על פי המחיר הם יתחילו לשים לב לקיומו ולתת לו משמעות (\"אבא, זה עולה רק 20 שקל, אפשר?\").\nתהיו ברורים ותעמדו במילה שלכם. אם ההחלטה היא שהילד יכול לבחור בסוף הביקור הפתעה שעולה עד שבעה שקלים - אז זה מה שיהיה. בסופו של דבר זה יגרום לילד להעריך יותר מתנות שיקבל.\nאמרו לילד שאם יש דברים שהיה רוצה לקבל בעצמו כמתנה, תשמחו לשמוע זאת ולרשום אותם כ\nליום ההולדת. אמרו ועשו: קחו אתכם פנקס קטן, וכל משחק שהילד שלכם רוצה רשמו בו, והסבירו שמדובר ברשימת מתנות ליום ההולדת שלו (אם האירוע עוד רחוק מאוד, אמרו שזו מתנה לחגים).\nבאורח פלא, זה עובד. הילד כבר יוודא שאתם רושמים את כל הצעצועים, ולכם תהיה רשימה שימושית ויעילה לזמן אמת, כשחברים ובני משפחה ישאלו אתכם מה כדאי לקנות לו."}
{"article_id": "0,7340,L-4096898,00.html", "header_title": "אמא'לה, מפלצת! 10 דרכים להתמודד עם פחדים", "full_text": "לילה, בני המשפחה שקועים בשינה עמוקה ומתוקה, כשלפתע בכי תמרורים קורע את דממת הבית. אתם ממהרים לחדרו של בן השלוש ומוצאים אותו יושב במיטה, מבועת ומבולבל, מתייפח מרה וממלמל משהו על דרקון מפחיד שנמצא בחדר.\nאתם כבר מכירים היטב את הדרקון הזה. למעשה, הוא עבר לגור אצלכם לפני כמה שבועות וכמעט מדי לילה משבית את שנתו של העולל (ואת שלכם). דיברתם על זה, הסברתם שדרקונים יש רק בסיפורים ולא במציאות, הבטחתם שאתם שומרים עליו - אך הוא בשלו: יש לו דרקון בחדר, והוא מפחד.\nחשוב לדעת כי פחד הוא תגובה טבעית, מנגנון מולד הכרחי והישרדותי. הפחד שומר עלינו מפני סכנות אפשריות, ולכן הוא חשוב מאוד. כשתינוק נולד הוא יוצא לסביבה חדשה ומאיימת עבורו. בכל החודשים שבילה ברחם הוא חש מוגן בחלל קטן ועוטף, בטמפרטורה קבועה, כשסביבו רחשים חרישיים והוא מוזן באופן רציף ועקבי. לא פלא שלפעמים הפנטזיה שלנו היא לחזור לשם.\nהעולם בחוץ הוא כבר סיפור אחר לגמרי: חלל עצום וגדול, רעשים צורמים, לא מוכרים ובלתי צפויים, תזוזות פתאומיות, מעברים בין אור לחושך, בין חום לקור, תחושת רעב, מיחושי גוף - כל אלו חדשים ובאופן טבעי מאוד מפחידים.\nבגיל מאוחר יותר, סביב שמונה-תשעה חודשים, תינוקות מבטאים פחד מזרים. הם כבר לא מוכנים ללכת לכל אחד ולעבור מיד ליד, אלא נצמדים לדמויות המוכרות להם, בעיקר אבא ואמא.\nלזה מתווסף מאוחר יותר פחד מעזיבה. ילדים קטנים אינם מבחינים בין פרידות קצרות וארוכות, כיוון שתפיסת הזמן שלהם אינה מבוססת. כאן הפחד הוא הישג התפתחותי: כשילד מפחד מדמות לא מוכרת, סימן שהוא גדל ומתפתח ומבין שיש כאן סכנה אפשרית.\nפחדים התפתחותיים נוספים הם פחד ממים, מבעלי חיים, מחושך, מליצנים וכדומה. פחדים נרכשים, אלה שהילד מאמץ בהמשך, מופיעים כתגובה לחוויה לא נעימה, כמו ביקור אצל רופא, חלומות רעים, עקיצת דבורה ועוד. אלה הם מרבית הפחדים שאנו חיים איתם. גם פחד ממפלצות,\nהמופיע בגיל שלוש-ארבע, הוא פחד התפתחותי הקשור לגיל שבו הדמיון מפותח במיוחד והילד מתקשה להבחין בין דמיון ומציאות. המפלצת, הדרקון והנמר - אמיתיים בעיניו לחלוטין.\nהמשותף לכל הפחדים האלה הוא שמדובר בחוויה של אובדן שליטה, דבר שאף אחד מאיתנו לא חי איתו בשלווה. ילדים אינם מצוידים עדיין בכלים שיעזרו להם להתמודד עם פחד, ואין להם מאגר של \"חוויות הצלחה\" לשאוב ממנו ניסיון וחוסן. ככל שהילד גדל ומתנסה ביותר בחוויות - התגובה משתנה.\nמה אנו יכולים לעשות כדי לעזור לילדים שלנו ולעצמנו בהתמודדות עם הפחד?\nתינוקות רוכשים ביטחון ואמון בסיסי בשנות חייהם הראשונות. אי אפשר - וגם לא נכון - להימנע משינויים ומאירועים לא נעימים, כיוון שזה חלק מהחיים. אבל אם קיימת נוכחות פיזית של הורה אחראי וקשוב וסביבה מוכרת, מגינה ועקבית, הילד ילמד להסתגל בכל יום יותר ויותר.\nגם אם הפחד מהכלב נראה לכם טיפשי ומיותר, גם אם הדמות המפחידה דמיונית, הרי שהפחד אמיתי לחלוטין. הימנעו מלבטל את התחושות של הילד, ובוודאי לא ללעוג להן. תנו לתחושות מקום וכבוד, ואל תתווכחו. תנו להן תוקף ולגיטימציה באמצעות אמירה כמו \"אני רואה שאתה מאוד מפחד...\". לעתים עצם העובדה שההורה מתייחס לפחד ומכיל אותו, לא נלחץ ממנו או מבטל אותו, כבר עוזר לילד להרגיש הרבה יותר טוב.\nהפכו את הפחד לנושא שמדברים עליו בבית, כמו על נושאים אחרים. שאלו שאלות כמו \"איפה אתה מרגיש את הפחד?\", \"מה הכי מפחיד אותך?\" ו\"ממה פחדת פעם ועכשיו כבר לא?\".\nתנו לפחד מקום בחיים שלכם, כיוון שכשהוא \"בחוץ\" הרבה יותר קל להתמודד איתו. כשילד יראה שהוא התגבר בעבר על פחדים הוא יבין שהוא מסוגל ושהדבר אפשרי.\nכשהילד שלכם מפחד מהים, מבעלי חיים, משואב האבק וכו', זכרו כי כל אלו הם פחדים האופייניים לגיל וזה לגמרי לא אומר עליו כלום. הוא בהחלט לא פחדן, הוא רק בן שלוש. ההתמודדות הטובה ביותר עם פחדים כאלו היא הדרגתית ורבת סבלנות.\nאל תלחיצו או תפתיעו אותו, אלא קחו זמן וספקו לילד מרחב גדול של הסתגלות - להסתכל יחד על הכלב מרחוק, לראות איך אחרים ניגשים אליו ו\"נשארים בחיים\", לשחק על החוף ליד המים ומדי פעם לטבול אצבע, לבדוק ולהכיר את חלקי שואב האבק כשהוא כבוי וכן הלאה. עם הזמן והגיל זה יעבור.\nלפני הביקור אצל הרופא, למשל, חשוב להכין את הילד ולספר לו מה הולך לקרות. תארו בפירוט את כל מה שקורה מהרגע שמגיעים לרופא, ניגשים למזכירה, מחכים בתור ועד הבדיקה עצמה. ככל שנפרט יותר, כך הילד ירגיש מוכן ורגוע יותר.\nשאלו את הילד \"מה נוכל לקחת איתנו כדי שהביקור אצל הרופא יהיה לך יותר נעים?\" או למשל \"מה נוכל לשנות בחדר כדי שהמפלצת לא תוכל להיכנס?\". קחו אתכם חפץ אהוב שיעזור לזאטוט להרגיש נינוח, בנו \"מחסום\" לדלת או מתחת למיטה שיעצור את המפלצת, הוסיפו תאורה נעימה שתרכך את החושך, הכינו את חרב הצעצוע ליד המיטה - כל מה שעובד עבור הילד, טוב גם לכם.\nהמפלצות מבטאות את הפחד הכי גדול של הילד: לאבד שליטה. המפלצת היא הכי גדולה, מפחידה ומאיימת. נלך עם הדמיון של הילד ונחפש אותה יחד מתחת למיטה ובתוך הארון, ונחשוב יחד איתו על פתרונות שיחסלו אותה: טקס עם לחשים ושיקויים, דמות חזקה יותר בחדר (בדמות צעצוע או ציור) שתילחם בה, נצייר ונצבע את המפלצת ואחר כך נגזור אותה ונזרוק את חלקיה לפח וכו'. רצוי שאת הרעיונות יעלה הילד עצמו, וכך תתעצם תחושת השליטה שלו.\nכאמור, הפחד הוא טבעי, הישרדותי וחשוב, וגם אנחנו מפחדים. אל תחששו לבטא את הפחדים שלכם, בהתאם לגיל הילד וליכולת התפיסה שלו, ולשתף אותו בדרך ההתמודדות שלכם. אם פחדתם כילדים ממים עמוקים, והתגברתם על זה, הילד ישמח מאוד לשמוע את הסיפור על כך, בתנאי שהשיתוף יהיה ממקום קליל ו\"סיפורי\" ולא דידקטי.\nבמקרים שבהם אנו עומדים מול משהו שמפחיד גם אותנו (גנבים, מחבלים), מותר להגיד \"זה באמת מפחיד, בוא נראה מה אפשר לעשות\". כל עוד אנחנו בוחנים את הסוגיה באופן מעשי ומשדרים ביטחון, אנחנו מעבירים מסר שהעניין בטיפול ושאנחנו שם עבור הילד.\nביבליותרפיה (תרפיה באמצעות טקסטים) מספקת לנו כאן את אחד הפתרונות הטובים והיעילים שיש. כשאנו מספרים לאפרוח שלנו על ילד שפחד מרופא השיניים או על ילדה שרואה צללים בלילה ומדמה אותן למפלצות, הוא יכול להתעמק בסיפור ולהתמסר לו. ראשית, הנושא מדבר אליו ומעסיק אותו והוא מזדהה עם כל מילה, ושנית - הרי לא בו מדובר, וזה הרבה יותר פשוט.\nמעבר לכך, מפלצות באור יום הרבה יותר ידידותיות, ואפשר לראות את המצחיק ואת המגוחך שבהן, להבחין באנושיות שלהן (הן עצובות, נבוכות, חוששות וכו') ואפילו בדמיון בינינו לבינן...\nהילדים שלנו מפחדים מכל מיני דברים, אמיתיים ודמיוניים, וגם אנחנו מפחדים עליהם, שמא לא יסתדרו, או חלילה יקרה להם משהו רע.\nהדחף הראשוני שלנו הוא לחבק אותם חזק-חזק ולא לתת להם לצאת מד' אמותינו, אבל חשוב לא פחות - לשחרר. עלינו להיות שם עבורם, להרגיע ולתמוך, אבל גם לתת להם תחושה שהם יכולים ומסוגלים למרות הפחד, שפחד אינו הורג (למרות הביטוי \"מת מפחד\"), שכל התמודדות מוצלחת היא עוד חוליה בשרשרת של הגדילה. גם שלנו."}
{"article_id": "0,7340,L-4270185,00.html", "header_title": "לא סתם שובב: איך לזהות הפרעות קשב בגיל הרך", "full_text": ". לכך מתווספת העובדה שהאבחון בגיל הרך מאוד קשה, בעיקר בגלל שבגילאים הצעירים התנהגות עקשנית ומרדנית יכולה להוות חלק נורמלי לחלוטין מהתפתחותו של הפעוט.\nהתוקפנות שהוא מפגין משרתת מטרה של התנתקות מהקשר החזק לאמו, ובעזרתה הוא תוחם את גבולות ה\"אני\" שלו ויוצר נפרדות. לכן בשלב הזה מכנים את הפעוט \"שובב\", \"פעלתן\", \"סקרן\" ועוד שמות חיבה שמעידים על סובלנות כלפי התנהגות כזו.\nאנשי מקצוע החלו להצביע על שיבושים במהלך ההתפתחות, שמופיעים כבר בגיל הינקות החל מהלידה, ויכולים להוות רמזים לבעיות קשב וריכוז:\nמבין הילדים שאובחנו כסובלים מלקויות נמצאה קבוצה גדולה יחסית של ילדים שנולדו בהליך חריג: לידה רגילה שהתפתחה לקיסרית, לידת ואקום, לידת מלקחיים ועוד, או ילדים שנולדו בלידה מוקדמת והוגדרו כפגים. לאחרונה מועלית השערה בקרב חוקרים כי חלק מהתקלות הללו הן תוצר ישיר של נוכחות הלקות כבר בשלב העוברות והיא זו שגורמת לחסר בהעברת מידע מתאים בין העובר לבין האם ויוצרת מהלך לידה משובש.\n. דלקות אוזניים מתמשכות, נוזלים באוזניים ואסטמה של הנשימה בקרב פעוטות אותרו כמאותתים להופעת הפרעות קשב וריכוז בעתיד.\n. ילדים רבים שאובחנו כסובלים מבעיות קשב וריכוז, היו בינקותם תינוקות קשי מזג או כאלו שמתחממים לאט.\nבגיל הינקות נמצאו בשכיחות גבוהה בקרב ילדים שאובחנו בהמשך כסובלים מבעיות קשב וריכוז. מדובר בקשיים באופן תגובת הילדים לתחושות, בתפיסת השפה, בתפיסת תבניות חזותיות-מרחביות, או בתכנון פעילויות מוטוריות. לפי סוגי הגדרה שונים של הפרעות בגיל הרך ישנה חפיפה גדולה מאוד בין הפרעות ויסות לבין ADHD.\n. ילד בן חצי שנה ומעלה שממשיך לסבול מכאבי בטן יותר משלושת החודשים הראשונים וממשיך לבכות. הדבר יכול לנבוע ממגוון סיבות דוגמת קשיי התארגנות במרחב, רגישות יתר, קושי בויסות התחושות, היפוטוניה (רפיון שרירים) או טונוס גבוה של שרירים.\n. תינוק/פעוט המתעורר משנת הלילה שלו כמה וכמה פעמים ו/או באופן קבוע שינת הצהריים שלו קצרה, חסרת שקט וכל רעש קל מעיר אותו. הדבר יכול לנבוע מחוסר איזון, רגישות יתר שמיעתית, בעיה בויסות התחושתי, היפראקטיביות, היפוטוניה או טונוס גבוה של שרירים.\nסרבול מוטורי בקרב פעוט שכבר השתלט על ההליכה ובכל זאת מרבה להיתקל בחפצים וליפול. הדבר יכול להעיד על מוסחות גבוהה או מיקוד יתר, קשיי התארגנות במרחב, קושי בויסות תחושתי וקושי בהבנת רצף פעולות.\nבאופן עקבי ולמרות שנבדקה השמיעה אצל רופא, לוקח לפעוט/ילד זמן רב להתייחס לפנייה שלכם ולעיתים נראה כאילו אינו שומע אתכם כלל. הדבר יכול לרמוז על מיקוד יתר או רמת מוסחות גבוהה.\nהפעוט/ילד אינו אוהב להיות בסביבה לא מוכרת ומעדיף תמיד את המוכר והידוע. לרוב פורץ בבכי מר או נראה מוטרד מאוד, כשנכנס זר לחדר (בדרך כלל גברים) וממהר להיצמד לדמויות מוכרות. התנהגות כזו יכולה להצביע על רמת מוסחות גבוהה, רגישות גבוהה, דאגת יתר וחשיבת יתר.\nהתפרצויות זעם לעיתים קרובות, בדרך כלל ללא הלימה למה שקרה בפועל. דרך התנהגות כזו יכולה להעיד על אימפולסיביות, קושי בוויסות רגשי ונטייה לאבחן אירועים כ \"שחור או לבן\".\n. פחדים רבים מעבר לפחדי גיל מקובלים, או כשהילד אינו פוחד כלל עד כדי טיפוס במקומות מסוכנים או קפיצה ממקומות גבוהים. בנוסף ולמרות הפצרות חוזרות ונשנות מצד ההורים הוא אינו לומד מניסיון העבר וחוזר על אותה התנהגות מסכנת שוב ושוב. זה יכול להעיד על מוצפות גבוהה, קושי בויסות תחושתי ואימפולסיביות רבה.\nכאשר הפעוט/הילד נופל נפילה חזקה ואינו בוכה כלל, נוהג להטיח את ראשו או מנגד שבוכה מנגיעה קלה אלו סממנים שמעידים במקרים רבים על קושי בויסות תחושתי.\nהפעוט/ילד מסרב לגעת בדשא, בחול, בבוץ, בחימר, בבצק, או שהוא מרגיש צורך לחוש חומרים אלו עד כדי כך ויכול אפילו להכניס לפה וללעוס אותם. הדבר מעיד על קושי בויסות תחושתי.\nלפעוט או הילד מפריעים הטיקטים שמעל גבי החולצות, שרוכי הנעלים או אריג מסוים של חולצות ויש לו צורך מתמיד בחליצת נעליים בכל מקום, התפשטות, סירוב ללבוש תחתונים או לגרוב גרביים מסויימים, מבקש ללבוש בגדים צמודים והדוקים ושיכסו אותו בשמיכה הדוקה. כל אלו דוגמאות המעידים על קושי בוויסות תחושתי.\nהורות דורשת השקעה ותשומת לב מרובים, על אחת כמה וכמה הורות לילדים עם קשיים התפתחותיים, הדורשים השקעה והתאמה של המערכת ההורית לצרכיהם הראשוניים. יחסי הורה-ילד נפגמים פעמים רבות בשל חוויות שליליות, המצטברות במהלך ההתפתחות והגידול של הילד עם קשיים. לכן, חשוב מאד להיות מודעים לקושי ולנסות להקל על הילד ועל המערך המשפחתי.\nבנוסף, ילד עם קשיי ריכוז ותנועתיות יתרה יוצר סביבו אוירה של מתח, המפריעה לכל מי שבא עימו במגע. הוא \"מקלקל\" לעצמו את היחסים עם כולם בשל אימפולסיביות חזקה, תוקפנות ואגרסיות, דבר הגורם לילדים שמסביבו להתרחק ובכך מתגברת אצלנו תופעת הדיחוי.\nתחושת דחייה זו מכאיבה לילד ומגבירה אצלו את הכעס והתוקפנות, עד ליחס של דחייה גם מצד הקרובים לו והאוהבים אותו. אצל הילד נפגעים הדימוי העצמי, התשתית להתערות החברתית והמיומנויות להן הוא זקוק ללמידה.\nעלינו להיות מודעים לקשיים של הילד ולמצוא דרכי פעולה לעקוף את הבעיה. אם לדוגמה גריבת גרביים גורמת לילד לחסור נוחות, הרי שבמקום לכעוס אנו יכולים לקנות גרביים ללא תפרים. מומלצת מאוד הדרכת הורים בשלב זה שתעזור בהבנת המצב, בהפחתת כעסים ובלמידת אסטרטגיות פעולה יעילות.\nאפשר לפנות למרפאת עיסוק לגיל הרך המתמחה בוויסות חושי. היא תאבחן את הילד, תעבוד אתו על ויסות התחושות של הילד, על ההתארגנות במרחב, על רצף פעילויות, על נושא המוסחות וכלים להמשך עבודה בבית.\nעבודה כזו בגיל צעיר יכולה לעזור לילד מאוד להבין מה קורה לו, להגביר את הדימוי העצמי שלו ולאפשר לו לבטא את יכולותיו וכישוריו שלא יכלו לבוא לידי ביטוי עד עתה.\nילדים בגיל הגן הסובלים מבעיות קשב וריכוז ניכרות, תנועתיות יתר ובעיות התנהגות יכולים לקבל טיפול תרופתי. התגובה דומה לזו של ילדים גדולים יותר. בגיל הזה בדרך כלל לא יהיו תופעות לוואי רבות יותר מבגילאי שבע ומעלה, ולעתים יש במתן הטיפול כדי לעזור בשיקול האם להעלות ילד לכיתה א' ובאיזו מסגרת לשלב אותו.\nעם זאת, לא מומלץ שימוש גורף בתרופות בגיל זה כיוון שהילד אינו נזקק ללימוד אינטנסיבי ולישיבה ממושכת. רופאים נוטים לרשום טיפול תרופתי לילדים מגיל חמש רק אם הבעיות אכן חמורות."}
{"article_id": "0,7340,L-4050238,00.html", "header_title": "הורים, תפסיקו להשתמש בילדים כסמל סטטוס", "full_text": "מאז ומעולם השתמשו הורים ביוצאי חלציהם כבסמל סטטוס המוצג לראווה. בעבר היה זה ילד מהנדס או רופא שהדיפלומות שלו, התלויות על הקיר מילאו את הריאות של הוריו באוויר פסגות ואת נשמת השכנים בקנאה יוקדת. עם שוך הדור והאידיאלים, השתנו גם סממני היוקרה וכיום, במקום מחשבי זוויות ומרפאי תחלואים מבקשים לעצמם חלק מההורים ילד-כוכב שנולד בפריים טיים או מינימום דוגמנית צמרת בת שמונה (כולל הפוש-אפ הנכון).\nזאת גם הסיבה לכך שהפרוז'קטור, שבעבר כוון אל עבר החתונות שלנו, מסנוור כיום את זירת בר ובת המצווה, שלא לומר שורף את כל השטח. וכן, במקרה\nהשאלה, כמובן, היא לא כמה תשלם משפחה זריזת תגובה על חדר במלון יוקרתי לחופי ים-סוף במסגרת הדילוש המוזלוש, אלא כמה נמוך עוד אפשר לרדת במלחמה על הרייטינג של הילדים שלנו, כלומר, על הרייטינג שאנחנו מנסים לנכס לעצמנו באמצעות שימוש בהם.\nאין ספק כי סצינת חגיגות בר המצווה הרחיקה לכת בשנים האחרונות וכי הטיפוח החולני של האגו שלנו כאנשי המערב השבע מדי, באמצעות סממני עושר וכאילו אושר, שם ללעג את הרעיון המקורי של טקס בר המצווה, שהיה במהותו, למי ששכח, טקס חניכת הילדים שלנו והבאתם לבגרות במסגרת תפישת העולם היהודית, הצנועה כל כך במהותה. במקום חיבור לתרבות, למקורות, לשורשים, להלך הרוח העניו של היהדות, מקבלים הילדים שלנו את הכניסה הכי חולנית שתיתכן לעולם שכולו רהב, ראווה, הישגיות, תחרותיות, בזבוז משווע שלא לצורך - שמדגישים כולם רק דבר אחד – ריקנות גדולה ונוראה שהשתלטה עלינו. אמרנו קודם מות האידיאלים?\nמה יעשו הורים שעומדים מן הצד, רואים כיצד הר הגעש הזה הולך ומתפרץ, הולך ומשתלט על מרחב הקיום, ומתקשים לעצור את הבחילה? פשוט מאוד – יחליטו שהם לא משתתפים ב\"זלילה הגדולה\". התפקיד העיקרי שלנו כהורים הוא לא להגשים את רצונות הילדים שלנו ולהפוך אותם להכי מאושרים שאפשר, כפי שחלקנו טועים לחשוב. התפקיד שלנו כהורים הוא להכין את הילדים שלנו לחיים באופן המיטבי, ובעיקר ללמד אותם להבדיל בין טוב ורע, בין עיקר וטפל, מין מותר ואסור. בדיוק ההיפך ממה שעושים הורים שמזמינים את כל הילדים של השכבה ללינה בבית מלון – מעשה שזורע קנאה, הפרדה ולוכד את תשומת הלב של הילדים לכיוון של: תראו אותם – הם יכולים, אנחנו לא.\nכשאדם מתנהג ברהב בתוך ביתו פנימה, רק מי שמגיע אליו הביתה נחשף לאורח חייו המסויים, אבל כשהאדם שיכול בוחר לנפנף ביכולותיו הקיצוניות בפרהסיה ומזמין את כל השכבה לאילת על חשבונו יש בכך התערטלות בפומבי, שפוגעת בצד השני, כיוון שהצד השני במקרה הספציפי הזה הם ילדים הנמצאים בגיל הקריטי מאוד מבחינת גיבוש הזהות העצמית והשוואה בינם ובין האחר. אז נכון שההורים שתכננו את חגיגת בר המצווה הראוותנית בסך הכל רצו לשמח את ילדם, אבל בעשותם כן הם גורמים להרבה ילדים אחרים להרגיש מקופחים או לסמן את היכולת הכלכלית של הוריהם בסימן שאלה אחד גדול.\nאני מאחלת לכל הורה שירצה בכך, שיצליח לכוון את ילדו לחגוג את שנת בר המצווה בצורה ערכית וראויה, וכמה שפחות ראוותנית, ריקנית ובזבזנית. יש לזכור, כמובן, שהמדובר באורח חיים, בדוגמה אישית ארוכת שנים ולא בזבנג וגמרנו. ברור שאם לא חינכתם את ילדיכם עד היום בצורה הזו, יהיה קשה לשבור את כל ההגה שמאלה ולגרום להם להסתפק בחגיגת בר מצווה שפויה, וסביר שתמצאו את עצמכם נכנעים לדרישות לעמוד בכל כללי הטקס, הזיקוקים, השמלות השכורות, האיפור המופרז והלימוזינה הדורסנית. רק קחו בחשבון שמי שהוביל את הילד שלו לבר המצווה בלימוזינה, צריך להכין לחתונה מינימום ג'מבו ג'ט ובמקרה הזה, \"הרקדנית בטן עלי\" לגמרי לא תספיק. ליידי גאגא אולי כן.\n\""}
{"article_id": "0,7340,L-4291628,00.html", "header_title": "בלי להשתגע: איך להימנע ממאבקי כוחות בשעת השינה", "full_text": "מי לא מכיר את הרגע המתיש שנקרא \"שעת ההשכבה\". זה אותו הרגע שבו אתה מתחיל להתפלל שהילד יירדם במהרה כדי ליהנות סוף סוף מקצת שקט עם עצמך ועם בת או בן הזוג. הורים רבים יודעים ששעת ההשכבה עלולה להיות לא קלה ומאתגרת עבורם - ועבור הילד. מאבקים ומשחקי כוחות קיימים אצל משפחות רבות בזמן ההשכבה, מה שגורם לנו לחשוש ממנה כל כך.\nאך מסתבר שניתן לעשות את זה אחרת ולמזער את מאבקי הכוחות בזמן ההשכבה. כדי לעשות זאת מומלץ להתייחס באופן שונה לתינוקות קטנים (מגיל ארבעה חודשים עד גיל שנה וחצי לערך) ולפעוטות שכבר מדברים וישנים במיטת מעבר או מיטת נוער. איך עושים את זה ומייצרים שיגרת שינה רגועה? לפניכם כל הדרכים - צעד אחר צעד:\nמומלץ להתחיל את טקס השינה באותה השעה בכל יום (למעט שבתות וחגים), כך שהתינוק ירדם כל יום באותה השעה והשעון הביולוגי שלו לא יפגע.\nלאחר האמבטיה היכנסו לחדר השינה של התינוק ודאגו לתאורה חלשה (מנורת לילה או אור מהמסדרון) כך שהוא יכנס לאווירה של רוגע ויבין שבקרוב מאוד הוא הולך לישון.\nהאווירה בזמן טקס השינה משפיעה באופן ישיר על ההשכבה עצמה. טקס השינה צריך להתנהל על מי מנוחות. קחו את הזמן שלכם ודברו עם התינוק בטון רגוע ועדין, כך שהוא ירגיש אווירה נעימה וילך לישון כאשר הוא רגוע.\nכדאי להכין את כל הגורמים שיעזרו לתינוק להירגע לידכם. אם הוא אוכל מבקבוק לאחר האמבטיה, דאגו שיהיה בחדר בקבוק מוכן מראש, כך שלא תצטרכו לצאת מהחדר כשהתינוק איתכם. בנוסף הכינו את חפץ המעבר והמוצץ של הילד בפינה קבועה, כך שתוכלו לתת לו אותם לפני ההשכבה ולא תצטרכו לחפש אותם.\nלטקס השינה חשיבות רבה גם מבחינת זמן האיכות של ההורה עם התינוק. בבתים רבים התינוק נמצא במסגרת במהלך רוב היום ורואה את הוריו למספר שעות בודדות. גם הורים שנמצאים עם התינוק במהלך היום לעתים עסוקים בעוד מספר דברים ולא פנויים רק אליו. בזמן טקס השינה יש מספר דקות של אחד על אחד בהן כל תשומת הלב היא לתינוק, בלי הסחות דעת. ניתן לשבת ולהתחבק עמו, כאשר אתם שרים שיר או מספרים סיפור קצרצר שתואם את גילו. גם מתן בקבוק כשהתינוק עליכם מעניק לו תחושה של רגיעה ומגע.\nתינוק מסוגל להירדם בכוחות עצמו לקראת גיל חודשיים וחצי. לא כל הילדים נולדים עם יכולת טבעית להירדם בכוחות עצמם ולכן אחרי תקופת הגזים, מומלץ ללמד את התינוק להירדם בכוחות עצמו בלי תלות בידיים, בקבוק, הנקה וכו'.\nגם פעוטות וילדים זקוקים לטקס שינה. הוא נותן להם תחושת ביטחון כך שהם יודעים שלאחר האמבטיה מתלבשים, קוראים סיפור והולכים לישון.\nלפני המקלחת בחרו עם הילד ספר שהוא מעוניין שתקראו לו אחריה. השתדלו להקריא לילד את הסיפור כשהוא יושב עליכם ולא כשהוא נמצא במיטתו, וזאת כדי לתת לו תחושה של מגע וקירבה, כך שיחוש ביטחון.\nלאחר האמבטיה ולאחר הסיפור תזכרו את הילד שהוא הולך לישון במיטתו ואתם עוזבים את החדר. התזכורת מכינה את הילד מספר דקות לפני ההשכבה והוא מרגיש שהוא יודע מה עומד לקרות.\nבגילאים מסויימים הילד מתחיל לפחד ממפלצות, חושך או צללים. חשוב לא לזלזל בכך אלא לתמוך בו ולעזור לו להתמודד עם החשש. לפני ההשכבה חפשו יחד \"מפלצות\" בחדרו ותנו לו חפץ (אפילו מערוך פשוט יכול להפוך ל\"מקל קסמים\") כך שהוא ירגיש בטוח בכך שהוא יכול לגרש את הפחדים איתו. נסו לגייס את הדמיון של הילד על מנת להתמודד עם הפחד.\nמומלץ להישאר עם הילד בחדר כשהוא מראה סימני מצוקה ומבקש אתכם לצידו. יש ילדים רבים, במיוחד סביב גיל שלוש עד שש, שמפחדים מהחושך, ולכן מומלץ להשאיר מנורת לילה דולקת בחדר בכדי לתת להם תחושת ביטחון וסביבה בטוחה. שבו עם הילד מספר דקות, לטפו אותו מעט והכינו אותו לכך שאתם הולכים לסלון. אם הוא חושש הרגיעו אותו שאתם נמצאים סמוך לחדרו.\nאם הילד בוכה ומבקש מכם לחזור בכל פעם לחדרו השתדלו לדבר איתו כאשר אתם מחוץ לחדר במשפטים קצרים כמו \" לילה טוב, עכשיו ישנים\". במידה והבכי מתגבר היכנסו מיד, לטפו והתרחקו חזרה.\nבכל פעם שהילד יוצא מהחדר החזירו אותו למיטתו - בלי ליצור קשר עין ובלי לדבר איתו. עשו זאת בצורה מאוד רגועה וצאו מהחדר. בלילה הראשון והשני הילד עלול לבדוק את הגבולות שלכם מספר רב של פעמים ולכן השתדלו להיות עקביים.\nכשעה לפני ההשכבה כבו את הטלוויזיה והמחשב. צפייה מרובה בטלוויזיה ושהייה ממושכת מול מסך המחשב גורמת\nלילד להיות לא רגוע. צפייה בטלוויזיה סמוך לשעת ההשכבה עלולה לגרום לילד להיות ערני במשך זמן רב יותר ואף אגרסיבי, מה שמעלה את הסיכוי למאבקי כוחות עם ההורים.\nאם ישנו שיפור בזמן ההשכבות בבוקר ובמהלך היום שלמחרת אימרו לילד כמה אתם גאים בהתנהגות שלו. בנוסף, בכל יומיים בהם הילד נרדם בלי מאבקים \"צ'פרו\" אותו בפעילות משותפת איתכם כמו אפיית עוגות, עריכת שולחן, טיול עם הכלב וכו'.\nאם ילדיכם בן שלוש ומעלה השתדלו שהוא לא ישן יותר משעה וחצי-שעתיים בצהריים כדי לא לפגוע בשעת ההשכבה ובאיכות השינה בלילה.\nמאבקי כוחות קיימים כמעט בכל משפחה, ללא קשר לגילו של הילד. ככל שתהיו עקביים ונחושים להצליח המאבקים יפחתו ותחזרו ליהנות מהשכבות רגועות ומזמן האיכות שלכם בערב. זה לא תמיד פשוט, אבל עקביות והבנה שהשינה חשובה לילדים שלכם תהפוך את הלילה לזמן רגוע."}
{"article_id": "0,7340,L-4063600,00.html", "header_title": "זה לא חלום: איך לגדל ילדים עצמאיים?", "full_text": "מי לא רוצה ילד עצמאי, כזה שמתלבש לבד בגיל ארבע, מכין לעצמו כריך בגיל שבע, מארגן הסעה לבריכה עם חברים (כשאתם לא יכולים להסיע) בגיל תשע ובגיל 16 יכול להישאר לבד בבית יומיים-שלושה ולהסתדר מצוין? כולם הרימו יד? אף אחד לא נשבר בדוגמה האחרונה ואמר לעצמו: \"עד כאן\"?\nרגע לפני יום העצמאות, היום בו אומות העולם שיחררו את החבל ונתנו לנו להיות חופשיים, אני רוצה לעסוק ברצון שלנו לגדל ילדים עצמאיים, ובמה שקורה לנו לפעמים בדרך.\nתחילת ההורות מתאפיינת בסימביוזה: התינוק והאם כאילו \"מחוברים\" זה לזה. לאימא קר - היא מיד מלבישה את התינוק בסוודר נוסף. כשהיא חשה רעב - היא מאכילה אותו. בשלב הזה (ומי שצריך, שייקח לעצמו רגע כדי להיזכר) כאילו אין הבחנה איפה \"נגמרת\" האימא ו\"מתחיל\" התינוק (ולהיפך).\nבהמשך, לאורך כל הדרך, מתקיים תהליך שחרור איטי והדרגתי של ההורה מהילד ושל הילד מההורה. השחרור הזה חשוב מאין כמותו. קשה לצפות מילד שעשו עבורו הכל, שלא התנסה, התמודד, קם, נפל ושוב קם - להפוך להיות בוגר עצמאי ונפרד העומד ברשות עצמו. בדיוק כמו שלא נצליח לתפעל היטב יד שהייתה מקובעת במשך זמן ממושך בגבס, כך גם ילד שלא התנסה בדרכי העולם לבדו לא יוכל לפעול בו בעצמו.\nחשוב לזכור כי הלמידה המשמעותית ביותר היא \"על בשרנו\", כלומר בדרך של ניסוי וטעייה. התמודדות עצמאית מגבירה את האמון של הילד בכוחותיו וביכולתו ומתוך כך את תחושת הביטחון האישי שלו לעתיד.\nילד עצמאי הוא ילד המרגיש בטוח דיו למצוא דרך להתמודד עם אתגרים ומצבים שונים. אם בגיל תשע הוא יחווה חוויה של הצלחה כשיחזור באופן עצמאי מחבר, הרי שבגיל 22, כשהוא ייתקע בלי דלק בכביש חשוך, הוא יאמין בעצמו וביכולותיו למצוא מוצא לסיטואציה הלא נעימה הזאת, מתוך אותו בטחון שרכש כבר אז.\nהשחרור הזה הוא, כאמור, לא פשוט עבורנו ההורים, וזאת מכמה טעמים. ראשית, קשה לנו לוותר על השליטה. עד שלב מסויים אנחנו הם אלה הקובעים לילד שלנו הכל, החל ממה שהוא יאכל וילבש, דרך איך יראה החדר שלו ועד לסדר יומו ולאיזה גן ילך. בשלב הזה אנחנו מאמינים שבאמת הכל תלוי בנו. אנחנו שולטים במה שקורה. כשהילד הופך להיות יותר ויותר עצמאי פתאום גם לו יש מה להגיד, וזה לא לגמרי פשוט. קשה לנו לקבל רצונות ודעות שלא תמיד תואמים את שלנו ודרכי התנהלות המנוגדות למה שאנחנו מכירים.\nבנוסף, קשה לנו לוותר על \"המקום של אלוהים\" בעיני הילדים. אותו מקום של \"אבא שלי יודע הכל\" ו\"אמא בואי איתי\". עד שלב מסויים לילד אין יכולת להסתדר כשאנחנו לא בסביבה. קשה, מעמיס, לפעמים אפילו סיזיפי - אבל מאוד מתגמל. אין לנו תחליף! אי אפשר בלעדינו! הילד נושא אלינו עיניים מעריצות ואנחנו מתעלפים מהתרגשות. איך נוותר על זה, כשפתאום הוא מסתדר בכוחות עצמו רוצה לעשות הכל \"לבד!\" או חמור מזה אומר לנו ללכת.\nהרי האמת הייתה עד לפני רגע אצלנו, שלנו בטאבו. ופתאום גם לזאטוט יש משהו לומר, ולא פעם הוא גם צודק, רחמנא לצלן. גם לזה צריך להתרגל. ולפעמים אנחנו אפילו צריכים להקריב את דיוק התוצאה לטובת חשיבות התהליך, כאשר, למשל, העולל מתעקש למזוג לבד מים מהבקבוק. לנו ברור שעוד רגע כל השולחן היפה הזה שערכנו יהיה ספוג במים. אז מה עושים? לא פשוט.\nקושי נוסף שיש להורים רבים הוא ההתמודדות עם תסכול או כישלון של הילדים שלנו. יש לנו צורך \"להציל\" אותם מבעוד מועד. הילד מתקשה לגזור, הוא מתאמץ ומתעצבן, עוד רגע גם יפרוץ בבכי קורע לב. כמה פשוט יהיה להציע לו לגזור במקומו.\nלפעמים זו גם הפרשנות שלנו ל\"הורה טוב\". הורה טוב הוא הורה שחוסך מילדיו עוגמת נפש: \"מה הוא צריך את זה? עוד יהיו לו כל כך הרבה תסכולים, לפחות עכשיו אני יכול לחסוך לו כמה\". נשמע לכם מוכר?\nולפעמים אנחנו פשוט לא באמת סומכים על היכולות של הילד שלנו. וגם זה תחום ששווה בדיקה.\nאיך הרגשתם תוך כדי? איך היתה התחושה כשהצלחתם בסוף?\nכל יוזמה, לקיחת אחריות או התמודדות עם קושי - שבחו אותם על כך.\nעודדו אותם כשהם מצליחים וגם כשהם לא מצליחים.\nעשו זאת בהתאם לגיל, כמובן. זמנו ואפשרו להם התנסויות חדשות, היעזרו בהם. ילדים אוהבים להרגיש בעלי ערך.\nהתייחסו גם לדרך בה הדברים נעשים ולא רק לתוצאה.\nהימנעו לעשות במקומם - גם כשקשה להם.\nתנו להם להחליט (במקרים שבהם זה מתאים ואפשרי, כמובן) בנושאים הקשורים לחייהם.\nהתייעצו איתם בהתלבטויות ודילמות משפחתיות והקשיבו לרעיונות שלהם. הם בהחלט יכולים להפתיע אתכם.\nאם קשה לכם לראות אותם (גם זה קורה לפעמים), בקשו מבן או בת הזוג או מאנשים קרובים אחרים שיזכירו לכם. מה שהכי מחזק ילד הוא הורה המאמין בו ובכישוריו.\nשאלו את עצמכם מידי פעם מה עוד ילדיכם יכולים לעשות, ולא רק מה עוד אתם יכולים לעשות עבורם."}
{"article_id": "0,7340,L-4256932,00.html", "header_title": "בדקו את עצמכם: האם אתם סמרטוט של הילדים?", "full_text": "אמא, אבא, יותם בן השלוש ואיתמר בן החמש נוסעים לטיול. ברדיו שירים כייפים שאמא ואבא מאוד אוהבים, והנה בדיוק השיר החדש של הזמרת הנהדרת הזו, שאמא אוהבת במיוחד. הם שרים עם הרדיו, מזייפים בקולי קולות ואז זה מגיע. איתמר, בטון שאין לטעות בו, פוצח בהתרעמות קולנית: \"אבא! אני לא אוהב את המוסיקה הזאת! תחליף! אני רוצה לשמוע את יובל המבולבל!!!\". יותם, שבאופן כללי, עושה כל מה שאיתמר עושה (או שנדמה לו שהוא עושה), לא מחכה אפילו שנייה ומצטרף למקהלה התובענית: \"יובל המבולבל! יובל המבולבל!\".\nבאחת משתנה \"מצב הצבירה\" של אמא. היא מביטה באבא ומפטירה ברפיון: \"נו, תשים להם. מה לעשות? העיקר שיהיה כאן שקט\".\nאבא מביט מבעד לחלון. המחשבה שלמראות החולפים על פניו תצטרף עוד מעט מוסיקת רקע ילדית ומעצבנת משביתה כל שמחה בליבו. לא כך הוא דמיין את הדרך. והדרך, כך נראה, עומדת להיות ארוכה ומייגעת. ולא, אין לו שום דבר נגד אותו יובל, מלבד העובדה שכרגע הוא מרגיש כלוא במכוניתו שלו, שבוי בידי שני זאטוטים זבי חוטם שעל פי כל רישום הם ילדיו החוקיים, שלא עוצרים באדום ואף מגבירים את קולם ומפלס טענותיהם בשני קולות מתואמים להפליא: \"אנחנו לא רוצים את השירים האלה! אתם תמיד שומעים רק את המוזיקה שלכם! זה לא כיף לנו! אנחנו רוצים יובל המבולבל!\".\nחמש דקות לאחר מכן, יובל המבולבל ברקע, הילדים שרים את השירים המוכרים עד זרא, אמא ואבא שותקים, מנסים להרגיש טוב עם מה שקרה ומחשבים כמה זמן עוד נותר עד שיגיעו ליעדם.\nמכירים? בשנים האחרונות אני עדה ליותר ויותר מצבים בהם ילדים מנהלים את חייהם של הוריהם. פשוט כך. שולטים בהם ובחייהם ביד רמה ובזרוע נטויה: \"היום אני רוצה שאבא ייקח אותי לגן! רק אבא!\"; \"עכשיו תביאי לי שוקו! לא אתה! אמא תביא לי!\"; \"אל תנוחי עכשיו! אני רוצה שתשחקי איתי! אמא!!!\"; \"קחי אותי על הידיים! את לא עייפה! את סתם אומרת!\"; \"תישן איתי! אני לא יכול להירדם לבד!\"; \"אני רוצה את זה ואת זה וגם את זה! בא לי!\".\nולא, לא מדובר כאן על ילדים בעייתיים במיוחד. הילדים האלה הם ילדים ככל הילדים. כמו כולנו, גם הם רוצים וצריכים משהו מאוד בסיסי הנקרא \"שליטה\". שליטה בחייהם, שליטה במה שקורה להם, וכמובן שליטה באחרים הנמצאים בסביבתם, ובראש בוראשונה בנו, הוריהם.\nעד כאן הכל טבעי ונורמלי. אפילו הישרדותי. אבל איך זה מגיע למצבי קיצון שכאלה, בהם ילדים פשוט רודים בהוריהם ביד רמה, מחליטים עבורם מה יעשו ומתי, מחלקים להם תפקידים ופשוט מתמוטטים כשהוריהם מעיזים לסרב להם?\nחשוב להבין שתפיסת העולם של ילדים היא מאוד אגוצנטרית. הם קשובים לצרכים שלהם ומצפים למענה מהיר, מספק וחיובי. תמיד. כל הזמן. \"לא\", \"אחר כך\" ו\"אין\" – לא נכללים בסל האפשרויות שלהם. הם גם לא מודעים שלאנשים אחרים בסביבתם יש צרכים שונים משלהם, לגיטימיים לא פחות, ולעתים אף סותרים. הם בטח לא מסוגלים להתחשב ולוותר על עצמם למען מישהו אחר. זו הבנה ויכולת שמגיעים מאוחר יותר.\nהחל מגיל שנתיים בערך, לאט לאט ובהדרגה, זה אמור להתחיל להיבנות, בעזרתנו ובהנחייתנו, הוריהם האוהבים. אלא שכאן פעמים רבות מדי במקומותינו מתחיל הקושי. וכולו שלנו.\nקשה לנו לשים את הגבול במקום המתבקש, קשה לנו לאכזב ולתסכל, קשה לנו לדעת מתי כן ומתי לא, על מה כן - ועל מה לא. קשה לנו לפעול בשיקול דעת תחת עומס רגשות האשם המציפים להטביע אותנו בתוכם, שהרי אנחנו רואים את הילדים כל כך מעט, אז איך נוכל לסרב להם? והכי קשה: לאבד, ולו לרגע, את אהבתם. כי מי אנחנו בלעדיהם?\nובתוך הנתינה האינסופית הזו אנחנו מאבדים משהו מאוד-מאוד חשוב, משהו שלעולם אסור לנו לוותר עליו: אנחנו מאבדים את עצמנו. פתאום אנחנו לא חשובים. כל תפקידנו מתמצה בלספק רצונות וגחמות של הילדים שלנו. ויותר מזה, לא פעם אנחנו מוצאים עצמנו פועלים ומגיבים מתוך פחד, פחד אמיתי מפני ילדינו, עצמנו ובשרנו, והופכים להיות סוג של בני ערובה בידיהם. מבטלים את מי ומה שאנחנו. את הצרכים שלנו, ההעדפות, הנוחות, הרצונות שלנו.\nהייתכן דבר כזה? לא התבלבלנו קצת?\nואם כל זה לא מספיק חמור, הרי שבנוסף לכך אנו גם מייצרים בדרך זו ילדים בלתי אפשריים, שלחיות במחיצתם זה סוג של עבדות. אלו ילדים שרק מגבירים יותר ויותר את \"דרישות החוטפים\", כי עד שלא נעצור אותם הם ימשיכו. אין להם את המנגנון שעוצר. זוכרים?\nאז הנה, במיוחד עכשיו, בימים לוהטים, דביקים ומאתגרים אלו של קיץ וחופש גדול, בואו נעלה את הנושא הזה על סדר היום ונבדוק מה חשוב לקחת כאן בחשבון, ומה ניתן לעשות אחרת:\nמתי בפעם האחרונה שאלתם את עצמכם את השאלה החשובה הזאת? כן, בלהט החיים אנחנו קצת שוכחים את עצמנו ומתקשים לעתים לשמוע את הקול הפנימי הזה שאומר לנו מה הלב רוצה. עשו חסד עם עצמכם וחיזרו להטות לו אוזן. גם אם זה יסתבר כבלתי אפשרי כרגע (או בכלל) - אל תסכימו לאבד אותו.\nעשו רשימה של דברים שעליהם אתם לא מוכנים לוותר, שחשובים ומשמעותיים לכם. זה יכולה להיות מנוחת צהרים בשבת (כמו פעם, כשאבא היה הולך לישון וכולם הלכו על קצות האצבעות, זוכרים?), צפייה בסדרת טלוויזיה שאתם אוהבים (תארו לכם!), שינה במיטה הזוגית שלכם בלי שותפים - ועליהם תתעקשו. באחריות: כעבור זמן קצר בהרבה ממה שנדמה לכם הילדים שלכם יקלטו שאתם רציניים ויוותרו שם.\nנשבעת לכם! וכן, מותר גם לסרב לבקשות כאלה ואחרות כשזה ממש לא מתאים לכם: ללכת לגינה כשאתם עייפים, להסיע לחבר כשאתם עסוקים, לתת יותר דמי כיס כשאין. הרצונות והיכולות שלכם עצמאיים ונפרדים וחשוב ללמד את הילדים לקבל ולכבד אותם. כי אם לא נכבד את עצמנו - איך יכבדו אותנו?\nהוא למעשה מתכוון לכך שהוא מתוסכל, וזה בסדר. החיים מלאי תסכולים ואין לנו ברירה אלא ללמד את הילד שלנו לעבור דרכם ולהאמין שגם בצד השני יש חיים. חבקו אותו (אם הוא מאפשר), הגידו לו שאתם רואים שקשה לו, והכי חשוב- אל תתמוטטו. כך תעברו ביחד את המהמורה הזאת, שלאחריה תוכלו שניכם לרשום לעצמכם בסיפוק שהנה החזקתם מעמד. ובפעם הבאה יהיה כבר קצת יותר קל.\nכזה הרואה למרחוק, בעל ניסיון, שמכיר את שבילי החיים, שיודע (לפחות יותר מהם) לעשות הבחנה בין עיקר לטפל, בין חשוב לבהול, בין צריך לרוצה, בין עכשיו לאחר כך. הורה הוא מנהיג במשפחה, כזה שאפשר להישען עליו בביטחון, ששומר עלי מכל רע אפשרי. כמה בטחון יש, לדעתכם, לילד המנהל את הוריו?\nאמרו חז\"ל, ובמילים פשוטות: כל אדם צריך שתהיה לו שעה משלו, בה יוכל לעשות דברים שהוא אוהב, המסבים לו שמחה ועונג, שלא קשורים לסיפוק צרכים של אחרים. זה כל כך חשוב וזה ממש לא קורה באופן טבעי מהרגע בו אנו עוברים למעמד הורים. אל תוותרו על השעה הזאת, שתמלא את המצברים שלכם מחדש להמשיך ולהיות הורה ואדם טובים יותר. החליטו על יום ושעה ורשמו זאת ביומנכם, ממש כמו כל דבר חשוב אחר.\nכן, הם בהחלט יכולים להתאמן בשליטה. כן, הם מוזמנים להשמיע את קולם, להתווכח ואף להתעקש.\nאנחנו ממש לא רוצים להפוך אותם ל\"יס-מנים\" קטנים, חלילה. אלא שזה יהיה יותר קשור לדברים שלהם, בזמן ובמקום שאנחנו נמצא לנכון, ופחות, הרבה פחות, לחיים שלנו.\nנו, מה לעשות, הכל מתחיל מאיתנו. אנחנו המודל לחיקוי, אותנו הם רואים ומעתיקים ועם זה הם ממשיכים הלאה. אז עד כמה אתם מרגישים צורך לקבוע הכל, להיות מעורבים בכל דבר, להשמיע את קולכם, לתת את הטון? וגם עד כמה אתם יודעים לשחרר ולתת למישהו אחר להוביל? הזדמנות פז ל\"בדק בית\" אישי, ותודה לילדינו היקרים שהביאונו עד הלום.\nאחת המלכודות שאנו מרבים ליפול בה היא הדחיינות: \"נו טוב, למי יש כוח? נחכה קצת שהילדים יגדלו, יהיו יותר עצמאיים, פחות יצטרכו אותנו ואז נעשה פה סדר\". אז זהו, שממש לא! עם הזמן יהיה קשה יותר להיפטר מדפוסים שהשתרשו, ומעבר לכך - למה ללמוד לחיות עם הקושי כשאפשר ללמוד לחיות הרבה יותר טוב בלעדיו? באחריות, זה הפיך. טפלו בזה. עוד היום.\n,"}
{"article_id": "0,7340,L-4182782,00.html", "header_title": "7 עצות שיעזרו לכם לחיות בשלום עם הטלוויזיה", "full_text": "אבל האם טלוויזיה היא אכן המקור לכל הרע שיש בעולם הילדים, כפי שרבים חושבים?\nאני לחלוטין לא חושבת כך, ובוודאי לא הולכת להטיף נגד\n.\n\t אני חושבת שיש בה הרבה תכנים מעשירים ותוכניות שניתן ללמוד מהן ברמה האישית והחברתית. ובכל זאת, חשוב לעשות בה שימוש נכון, כדי שנקבל ממנה רק את הצדדים החיוביים ולא את השליליים. איך אפשר לעשות זאת? הנה כמה רעיונות:\nמשפחות רבות משתמשות ב\nכרקע לארגוני הבוקר. לאחר ההשכמה הילדים עוברים לסלון, נמרחים על הספה וההורים מביאים להם משהו לאכול ובגדים ללבוש - הכל תוך כדי צפייה. אם זה עובד בשבילכם - מצוין, אבל בדרך כלל הילדים כל כך שקועים בתוכנית עד שצריך להזכיר להם שוב ושוב להתלבש ולהתנתק מהמסך.\nכשאתם ממהרים להגיע לעבודה הדבר בלתי אפשרי, ובשניות השעות האלה הופכות לעוד בוקר של בכי וצעקות.\nאם הילדים אוהבים לצפות בטלוויזיה בבוקר, השתמשו בה לטובת כולם והכריזו על חוק הבית: \"אין טלוויזיה עד שמוכנים!\". הכינו את הבגדים מבעוד מועד, ואני מבטיחה לכם שהילדים יהיו מוכנים ראשונים כדי להרוויח זמן מסך.\nאם צריך, הוסיפו אמצעי המחשה: טבלה שאותה תתלו במקום בולט ובה תפרטו את משימות הבוקר שיש לסיים לפני שמתרווחים מול הטלוויזיה. למשל: להתלבש, לצחצח שיניים ולסדר את המיטה.\nידעו אותם מראש לגבי השעה שבה תהיו חייבים לצאת מהבית, גם אם זה אומר שהם יצטרכו להפסיק תוכנית באמצע. באופן זה הטלוויזיה הופכת לצ'ופר, ובמקום בכי וצעקות הם אומרים תודה על מה שהם מקבלים.\nנסו להימנע ממצבים שבהם הילדים צופים בטלוויזיה עד שהם נרדמים. אולי זה מונע מכם מריבות בהשכבה, אך זה מזיק ברמה האישית לטווח הרחוק. ילד שרגיל להירדם מול הטלוויזיה יתקשה להירדם לבדו במיטה.\nהם אמנם לא מתלהבים לכבות את המכשיר ולסיים את היום, אולם אם עושים זאת בהחלטיות ומתוך התחשבות אפשר לעבור את זה בשלום. הכינו את הילדים מראש שבתום התוכנית שבה הם צופים יש לכבות את הטלוויזיה ולהתכונן לשינה.\nכך סיום התוכנית הופך לקוד לסיום היום ומשרת אתכם בחידוד המעבר להכנות לשינה.\nאם כשהילד חוזר הביתה הוא מיד מתיישב מול הטלוויזיה, יש אכן בעייתיות בעניין, כיוון שהתוכניות זורמות ברצף וקשה מאוד להתנתק מהמסך ומבלי לשים לב חולפות להן שעות של בהייה ומגיע הערב מבלי שהילד עשה דבר פרודקטיבי.\nלהורים רבים נוח שהילדים מנוטרלים בסלון, לא משתוללים, רבים או באים בדרישות, אך מצד שני הם גם לא מפתחים את כישוריהם בשום תחום - לימודי, חברתי, או אישי - באופן אקטיבי.\nעברו על לוח השידורים עם הילדים וסמנו מראש תוכניות שהם רוצים מאוד לראות, לפי סדרי עדיפות. הגבילו את שעות הצפייה רק לתוכניות שעליהן הסכמתם מראש.\nכך תעזרו לילדים ליצור לוח זמנים מוגדר, תקנו להם הרגלים של תכנון מראש ותכנון זמן וכמובן תעודדו שיח ומחשבה על סדרי עדיפויות.\nכשהילדים מתבגרים ונפרדים משידורי \"הופ\", אנחנו ההורים נפרדים גם מהביטחון בתוכן המועבר לילד על המסך הקטן, גם אם הם ממשיכים לצפות בערוצי הילדים בלבד. אני ממליצה בחום לא רק לסמן את התוכניות המועדפות על ילדכם, אלא גם לצפות בהן איתו. יש תוכניות מצוינות המעבירות מסרים של חברות, שיתוף פעולה ויצירתיות, ויש אחרות שכובשות את הילדים בשפה גסה ובהומור נמוך. ילדים מושפעים בקלות ובהחלט לומדים מהטלוויזיה.\nזכרו, אם אתם חושבים שהמסר המועבר לילד אינו מתאים, יש לכם זכות וטו. אם הילד רוצה לצפות בתוכנית מסוימת כדי להישאר בעניינים בשיחות בבית הספר, אל תזלזלו בשיקול הזה ונסו להבין במה מדובר, אך אם הסיבה לווטו עדיין תקפה, עמדו על כך והסבירו לילד מדוע הוא אינו יכול לצפות בה (\"היא מאוד אלימה\", \"היא מבזה אנשים\", \"היא לא לגילך\").\nיש סיכוי שהוא לא יקבל את טענתכם ותשמעו את המשפט \"אבל כולם רואים!\", אבל אל דאגה, הוא כבר ימצא את הדרך להתעדכן בדרך אחרת. אמנם גם שמיעה של התכנים מחברים יכולה להיות בעייתית, אך בעוצמה פחותה מהאפקט של צפייה ישירה.\nאם אתם חוששים שהילד ימצא דרך לראות בעצמו את התוכנית במחשב או אפילו בטלפון הנייד, קחו זאת בחשבון - ייתכן שעדיף לאפשר להם לצפות בתוכנית כשאתם יושבים לצדם ויכולים להתייחס לתכנים העולים בתוכנית ולהעביר את המסרים המתאימים לכם.\nגם אם הילד רוצה לצפות בתוכנית מסוימת עם אחיו הגדולים, חשוב מאוד לשים לב להמלצות הגיל של התוכנית. סדרות פופולריות כמו אווטר ובקוגן לבנים וווינקס לבנות המיועדות לילדים בבית הספר היסודי, ולא לילדי הגן וחטיבה צעירה. מה שמלהיב ומרגש ילד בן שמונה יכול להיות מפחיד ומאיים עבור ילד בן ארבע.\nילד בן שמונה ידע להתמודד עם עוצמת הריגוש, בעוד שילד בן ארבע, שעדיין לא פיתח את הכלים הרגשיים והתפיסתיים להתמודדות עם המציאות, עלול לתרגם את מה שהוא רואה ליחסי שליט-שולט - זאת אומרת הצורך להיות אלים וחזק כדי לשלוט בעולם. ילדים צעירים הצופים בתוכניות כאלו פותרים לעתים קרובות את בעיותיהם באלימות, או שהדבר מתבטא בפחדים ובחלומות רעים.\nגם אם הסדרות מיועדות כביכול לגיל הילדים שלכם, העיפו מדי פעם מבט על ההמלצות, כיוון שלעתים הדבר אפילו משתנה מעונה לעונה במרדף אחרי הרייטינג. העונה השלישית של \"השמינייה\", למשל, סומנה כמיועדת לגיל בוגר יותר משתי העונות הראשונות, כיוון שהיא מפחידה יותר.\nהפעילו שיקול דעת ואת זכות הווטו שהזכרתי קודם, ותחסכו מכם ומילדכם את הטלפונים מהמוסד החינוכי או את הסיוטים בלילה.\nהאם ילד צריך לצפות בחדשות? תלוי בגיל. נפלא שילד רוצה להיות בעניינים, אך הבעיה בחדשות היא שהן לא צפויות. יכול להיות יום ללא אירועים מיוחדים, שאין בו מניעה לשמוע חדשות, וביום אחר ידברו על תאונת דרכים קשה, רצח ואונס, והכתבים כידוע לא חוסכים בפרטים.\nלפני גיל בית הספר, להמלצתי, ילדים לא צריכים לראות חדשות כלל. בהמשך הדבר כאמור תלוי בגיל, ובכל מקרה רצוי שהילדים לא יראו חדשות לבדם. החדשות יכולות להעלות אצלם תחושות ושאלות לא פשוטות, וחשוב שתהיה התייחסות מיידית, תוך כדי המהדורה או מיד לאחריה.\nאם מדובר בנושאים שאינכם רוצים לדבר עליהם עם הילדים כלל, עדיף שלא יצפו בחדשות. בכל גיל, בבקשה אל תשאירו את הילדים עם המראות ועם המידע מבלי לאפשר להם לדבר על כך.\nהתוכניות האהובות ביותר על הילדים שלנו יכולות ללמד אותנו המון עליהם, אם רק נהיה פתוחים להיכנס לרגע לעולמם ולצפות יחד בתוכניות אלו. כילדה רציתי מאוד שאמא שלי תראה איתי את \"בית קטן בערבה\" (זוכרים?). רציתי לשתף אותה בהתלהבות שלי ושתבין מי הן לורה ונלי כשאזכיר אותן (ואולי אפילו תשים לב אילו הורים מדהימים הם הזוג אנגלס...). לצפות עם הילד בתוכניות האהובות עליו יכול לתרום רבות ליצירת שפה משותפת עם הילד.\nגם אם התוכנית שבחר הילד נראית לכם תינוקית או מיותרת, זכרו שילדכם אוהב אותה והימנעו מהערות מזלזלות. מבחינתו הוא חושף בפניכם חלק מעולמו, ועד כמה שהדבר נראה לכם סתמי, כשכולם יושבים יחד מול הטלוויזיה זה משמעותי מאוד בשבילו, ותגובתכם תקבע אם ירצה לשתף אתכם עוד בעתיד או ימנע מכך. זה הרבה מעבר לטלוויזיה - זו הזדמנות לתקשורת בין-אישית!\nבואו עם רצון להקשיב ולהבין, ושאלו אותו שאלות מתוך התעניינות וסקרנות. מה הילד אוהב בתוכנית? איזו דמות אהובה עליו במיוחד, ולמה? אתם יכולים לשאול גם על קשרים בין דמויות - ילדים אוהבים להפגין בקיאות ובשמחה יספרו לכם על הדמויות והשתלשלות העניינים. הם ישמחו על הזמן שאתם מקדישים להכיר את עולמם טוב יותר, ואתם תלמדו עליהם עוד משהו ותפתחו פתח לתקשורת טובה יותר.\nיש בתים שהוציאו מתחומם את הטלוויזיה לגמרי, ממגוון סיבות: מחזרה לפשטות, דרך \"מיותר, בזבוז זמן\" וכלה בשמירה על הילדים מחשיפה לתקשורת.\nבעיניי כל קיצוניות היא בעייתית, בחיים בכלל ובטלוויזיה בפרט. הטלוויזיה היא בזבוז זמן, רדודה ומשחיתה רק אם אנחנו מאפשרים לה להיות כזו. אם נגביל את הצפייה לזמנים מוגדרים ונבחר תוכניות בקפידה, היא בהחלט יכולה להיות איכותית ומעשירה.\nאנחנו חיים בעולם אינטראקטיבי ומתוקשר, ובזכות הטלוויזיה לומדים גם על מקומות רחוקים ותרבויות זרות ורואים כמה רב הדומה על השונה. זהו ערך חשוב שלא כדאי לפספס. לטלוויזיה מקום מרכזי בחיים המודרניים, אולם חשוב לשמור על האיזון כך שנשלוט אנחנו בה ולא היא בנו ובילדינו."}
{"article_id": "0,7340,L-3407430,00.html", "header_title": "יום הולדת לילד: כמה זה עולה לכם?", "full_text": "את יום ההולדת של הילד אפשר לחגוג בעלות צנועה של כמה מאות שקלים עם עוגה תוצרת בית, משחקי חברה, כלים חד פעמיים וממתקים פשוטים (באריזות ענק חסכוניות‭.(‬ בפועל, הילדים של ימינו לא מסתפקים בחגיגה כזו. תוך כדי ארגון מגיעים ליום הולדת יותר מושקע, שכולל הפעלה מקצועית כלשהי, כאשר הזמנת ליצן מתחילה מ־600 שקל, קוסם גובה בין 700 שקל ל־‭1,000‬ שקל, תקליטן עולה מ־‭1,200‬ שקל ועד ‭1,800‬ שקל, כולל קריוקי, וצפייה פרטית בקולנוע יכולה להגיע גם ל־‭2,000‬ שקל.\nוזה עוד לא הכל. יש כאלה שלא יסתפקו בעוגה שאמא אפתה ויזמינו עוגה מפוסלת מבצק סוכר - הטרנד העכשווי - כשעליה מתנוססים דורה, ספיידרמן או כוכב ילדים אחר. אצל אודליה יודס, מעצבת עוגות מאזור השרון, עוגות כאלה עולות 250־300 שקל. טרנד גסטרונומי נוסף הוא דוכני מזון כמו פופקורן, נקניקיות ושערות סבתא - תוספת של 350־400 שקל לדוכן. לסל יש להוסיף גם את הכלים החד פעמיים, הקישוטים, שקיות יום ההולדת וההפתעות.\nמאיפה מתחיל הצורך בהפקה גדולה? לדברי ד\"ר נטע רבהון־דמתי, מומחית לחקר רגשות ילדים מהמכללה האקדמית בית ברל, הצורך במסיבה גדולה ומושקעת - שאפשר גם לראות בו צורך מדומה - מתחיל מהסביבה, שמשפיעה גם על ההורים וגם על הילדים. \"הילד נחשף למתרחש בימי ההולדת של חבריו, וזה מה שנתפס אצלו כמסיבה תקנית. נוסף על כך יש נורמה נפוצה שגורמת לכל אחד לרצות לבלוט במעט או בהרבה מעל חבריו.\nכך נוצר מנגנון קסמים שגורם להפקות לגדול ולגדול. לו הגודל של ההפקה היה מבטיח שהילד יהיה מבסוט, אולי היה טעם בכל זה, אבל פעמים רבות הטעם שנשאר אחרי המסיבה הוא של אכזבה, החמצה או ריקנות.\n\"ההורים נגררים למצב שבו אין ביכולתם להגיד לילד לא, או לגרום לו אכזבה. הם נוטים לבלבל בין אהבה ובין נתינה חומרית ומאמינים שגודל ההפקה הוא כגודל האהבה לילד. לחץ נוסף שמופעל על ההורה הוא אותה תחרותיות או חוסר רצון לפגר אחרי הורים אחרים‭.\"‬\n\"הדבר הטוב ביותר הוא להיות קשוב לרצונות של הילד, כי זו בכל זאת המסיבה שלו, יחד עם הצבת גבולות - שגם להם הילד זקוק. ראוי שהמסיבה תתחיל בתכנון משותף. ההורה מחליט מראש על מה הוא מוכן להתפשר, מה בשום פנים לא בא בחשבון ומה גודל התקציב. הילד מצידו מגבש בקשות ורצונות, ואז מקיימים דיאלוג ואפילו משא ומתן. כך הילד נאלץ לברר לעצמו מה באמת חשוב לו ועל מה יוכל לוותר, להתחשב גם בגבולות ובאילוצים של ההורה, ואולי גם להבינם.\n\"הרווח הצדדי הוא הזמן שבו ההורה ממוקד בילד, והחוויה של הילד שההורה הקשיב לו והתייחס לרצונותיו, גם אם לא הסכים עם הכול. זה הופך לחוויה מגבשת שהילד אולי יזכור לטובה יותר מהמסיבה עצמה‭.\"‬\n\"איני רואה שום יתרון בהפקות גרנדיוזיות לבני שנתיים עד ‭,4‬ מלבד להרשים הורים אחרים. הילד צמא יותר לתשומת לב הורית, לשיתוף הורי, לחוויה שההורה שמח איתו ובשבילו יותר מליצן או מנפח בלונים מקצועי. צריך לזכור שסיבת השמחה היא שלפני כך וכך שנים נולד הילד, כמה אנחנו שמחים שקיבלנו אותו, כמה הוא שמח שקיבל אותנו - ואת המסר הזה להעביר במסיבה.\n\"גם בגילאי 4 ומעלה מסיבה לא צריכה להיות מסלול היפראקטיבי של הפעלות והשתוללויות. אפשר לתת לילד יום ההולדת להנחות את האירוע ולסייע לו מהצד. אפשר להיעזר בדמות מהמשפחה שיש לה כושר הנחיה, הצחקה או יכולות דרמטיות. אין סיבה מיוחדת לרוץ למישהו מקצועי. הילדים באופן טבעי מחפשים דמות של מבוגר אחראי, והסמכות הטבעית של ההורה עוד תגבר אם המסיבה מתרחשת בביתו‭,\"‬ מסכמת ד\"ר רבהון־דמתי.\nומה בכל זאת מציע לנו שוק ימי ההולדת? ליקטנו אטרקציות והפעלות נבחרות ברחבי הארץ, לפי קטגוריות מחיר שונות. בסכום של עד 500 שקל מצאנו רק אטרקציה אחת בקניון חיפה. כל ההפעלות מתומחרות ל־25 ילדים, אלא אם כן מצוין אחרת. רובן מתקיימות מחוץ לבית. את כל ההצעות תוכלו למצוא ב\n.\nטיפים להוזלת עלויות\n• כדאי לחגוג ביום חול ולא בסוף שבוע, מאחר שבשישי־שבת מחירי האטרקציות להשכרה גבוהים יותר (מה גם שקשה יותר למצוא שבתות פנויות בהתראה קצרה, שכן ההזמנות נעשות הרבה זמן מראש)‭.\n• אם מתכוונים להזמין מפעיל או לחגוג במקום כמו פיצריה או רשת המבורגרים, מומלץ לעשות זאת עם לפחות עוד ילד מאותו גן/כיתה, בעל תאריך יום הולדת קרוב, כדי לחלוק בהוצאות.\n• למרות שכלי אוכל חד פעמיים ממותגים נראים יפה יותר על המפה (הממותגת כשלעצמה‭,(‬ מומלץ להסתפק בכלים חד פעמיים בצבע חלק. הילדים ממילא יתנפלו על הממתקים שבתוך הצלחות ותוך שניות ישכחו מי הדמות שבתחתית.\n• אפשר לאפות עוגה בבית או לרכוש עוגת שוקולד פשוטה ולקשט אותה בתמונה אכילה של דמות כלשהי (תוספת של כ־18 שקל בפעמית סטור, למשל‭.(‬\n• את ההזמנות אפשר להכין לבד על המחשב.\n• מומלץ לקנות את הממתקים באריזות משפחתיות גדולות, ולאו דווקא של המותגים הידועים.\n• הפתעות אפשר לרכוש ברשתות זולות כמו \"הכל בדולר\". בחנות הצעצועים, שאמנם קרובה לבית, המחירים לרוב גבוהים יותר.\n• במקום לרכוש בקבוקי שתייה אפשר להכין קנקני שתייה של מים עם מיץ ממותק."}
{"article_id": "0,7340,L-3833782,00.html", "header_title": "יום הולדת 3 או חתונה יוקרתית?", "full_text": "שלוש שנים בדיוק עברו מאז טור הלידה הראשון שלי. שלוש שנים שחלפו מהר והוכיחו את הטענה הכואבת שהחיים עוברים מהר. מהר מדי.\nלפני שבוע הקטן קיבל בגן הזמנה. הוא הגיע נרגש הביתה, הוציא מהכיס נייר מקומט וסיפר שלנעמי יש יומולדת בשבת. הלב שלי נפל לתחתונים... התינוק שלי נהיה ילד. מקבל הזמנות למסיבות שלא בשעות הגן. הצילו! מה השלב הבא? סלואו לצלילי הקרקס של רינת? קלפתע שתתפוס אותו כבר בגן חובה ותתלבש עליו לכל החיים? שירות בקרבי רחוק מהבית וטלפון לאמא פעם בשלושה שבועות? טיול למזרח עם הקלפתע מהשורה למעלה ומייל שמספר לאימא שהחליטו להתחתן?\n\"בואי נתרכז ביומולדת בשבת ונירגע\", פקדתי על הפולנייה הנרגנת השוכנת לעיתים (נו טוב, דרך קבע) בגופי.\nבשבת הכבר-לא-פעוט-כמעט-ילד שלי התעורר כבר בשש בבוקר וקפץ למיטה שלנו בשאגות – \"יומולדת לנעמי, יומולדת לנעמי\". לא עזרו ההסברים שיש עוד מלאאאא זמן עד אז ושאבא ואמא היו ממש שמחים לגנוב עוד איזו שעת שינה. וכדי שהשינה שלנו תלך סופית, ה-כבר-לא-פעוט-כמעט-ילד דאג גם לצרוח לעריסה של אחיו החדש בן השלושה חודשים – \"יומולדת לנעמי, יומולדת לנעמי\" ולהעיר גם אותו סופית.\nאת כל היום העברנו בפעילויות אקסטרימיות שכללו המון ריצות וקפיצות כי הילד היה באדרנלין פורטה מרוב התרגשות מיום ההולדת של נעמי... מיותר לציין שסרב לישון צהריים פן יאחר לקום ויפספס, כן, ניחשתם נכון, את היום הולדת של נעמי.\nכבר בחמישה לארבע התייצבנו מתנשפים, עייפים ומזיעים מהיום שעבר עלינו בכתובת הנקובה, אחרי שנסענו לפי השילוט שהודבק על כל ככרות העיר בדרך.\nהגענו לאולם אירועים, קצת יותר קטן מזה שאני והמר-בחור התחתנו בו. היו בו תאורה צבעונית, די. ג'יי בעמדה ומפעילה היפר אקטיבית שקיבלה את פנינו בצווחות וקונפטי וגרמה לקטן ולקטן עוד יותר להתקף חרדה ובכי. רגע לפני שהשלמנו עם העובדה שזה כנראה יהיה יום ההולדת הקצר בהיסטוריה ותכננו ללכת, הופיעה ילדת השמחה ודחפה לקטן קצת פחות שלנו, קופסא עם רכבת כחולה. סתם. הפתעה לילדים.\nהחוורתי. יכולתי להישבע שהמתנה שהבאנו עולה פחות מההפתעות שחולקו לילדים. את הרוק שעמד לי בגרון הורדתי באספרסו איכותי שהכין לי ברמן בעמדת הקפה. הדי.ג'י החשיך את האולם והזמין את ילדת היומולדת לעלות לבמה. תוך כדי שהיא צועדת לעברה (עם בגדים אחרים מאלו שלבשה בתחילת האירוע) יחד עם אביה שניגב בהתרגשות את מצחו המנצנץ מזיעה ואמה שדפקה פאן א-לה פארה פוסט עליה השלום, מזרקת זיקוקים נפערה מהרצפה.\nהייתי חייבת עוד כוס קפה וגם איזה כדור הרגעה ליד. בחתונה שלי לא הייתה כזו פירוטכניקה, חשבתי תוך כדי שאני דוחפת עוגת גבינה נימוחה ועסיסית לפי היבש ועוגיית שקדים לתיק. מה יש, אולי יהיה לי מר בפה בהמשך. מי יודע, אולי קובי פרץ והשלופים מוזמנים גם...\nהסתכלתי מסביב. העוללים (כן, בעולמי המתוקן ילד בן שלוש הוא עוד ילד קטן) הסתובבו בעיניים נוצצות, משתוללים ורוקדים בקושי (כי שקיות ההפתעות שהחזיקו היו ממש גדולות וממש כבדות). ההורים, לעומתם, נראו מאוד מבוהלים ומודאגים.\nאין מה לומר. השוּק נשבר. לך תעשה יומולדת לילד שלך אחרי המיני בר מצווה שהייתה פה. הייתי בשוק. דבר לא הכין אותי להפקה שהוזמנתי אליה. אני לתומי חשבתי שאם אני גרה בשכונה ממוצעת בגוש דן, ממש אבל ממש לא שכונת פאר (וגם לא שכונה של עוני...) יומולדת זה משהו שעושים במקלט של הבניין עם המפעילה השכונתית שעושה סבב על כל הדירות או מקסימום בג'ימבורי הקרוב.\nבסוף החודש יש לקטן הפרטי שלנו יום הולדת. אני כבר יכולה להבטיח שפירוטכניקה ודי.ג'יי ממש לא יהיו חלק מתפריט האירוע. חצי פיתה עם חומוס ומלפפון חמוץ, לעומת זאת, יהיו גם יהיו. הבעיה היא שהוא נולד בשיא החורף. מקלט ראוי וחצר אין לנו בבניין (ובגלל מזג האוויר גם אופציית הפארק ירדה מהפרק) וסלון הבית שלנו קטן מלהכיל 30 ילדים על הוריהם.\nהתחקיר שעשיתי בינתיים העלה שג'ימבורי + הפעלה (עד עכשיו לא ממש הצלחתי להבין למה להביא ילדים למשחקייה וגם להפעיל אותם, אבל ניחא) + קצת נשנושים והפתעות, מסתכם בלא פחות מ-1500 עד (תחזיקו חזק) 3000 ש\"ח, שכמובן לא כוללים את האוכל למבוגרים שצריך לספק, העוגה כמובן ושדרוג השתייה. אה, וכל האירוע, אל תשכחו לא אורך יותר משעתיים...\nעד לפני שבועיים הוצאה של 1500 ש\"ח ליום הולדת שלוש הייתה נראית לי מופרכת. עכשיו, אחרי המיני בר מצווה, היא נראית לי... מממ... עדיין קצת בלתי סבירה.\nאת הילד השלישי (טפו חמסה וגו') תזכירו לנו לתכנן שיצא בקיץ. כמה שמיכות, בלונים, ממתקים וטייפ בפארק נראה לי מספיק בהחלט לחגיגות יום הולדת שלוש.\nועכשיו ברשותכם, יש לי עוד שבועיים וקצת למצוא פתרון כייפי לחגיגת יום ההולדת בלי לשבור תוכנית חסכון. למישהו יש רעיון?"}
{"article_id": "0,7340,L-4227224,00.html", "header_title": "חוקרים מאונ' ת\"א: יש קשר בין שם הילד להפרעת קשב", "full_text": "אם אתם רוצים בבית ילד רגוע שאיננו סובל מקשיים בריכוז ומהפרעת קשב (ADHD) אולי כדאי לכם יותר ללכת על דניאל, אפרים, נועם או אליהו.\nמדוע? משום שמחקר חדש גילה קשר בין שם הילד לתכונות האופי שלו. המחקר נערך על ידי חוקרים מהמרכז לבריאות הנפש גהה מקבוצת הכללית ומאוניברסיטת תל אביב. הוא יפורסם בכתב העת האירופי \"פסיכופתולוג'י\" וממצאיו יוצגו בכנס הארצי של איגוד הפסיכיאטריה בישראל.\nבמסגרת המחקר הישוו החוקרים 134 ילדים שטופלו במרפאת הקשב של ד\"ר איריס מנור בגהה לקבוצה של ילדים בעלי שמות אחרים, שנבחרו באקראי ממאגר מנהל האוכלוסין. בין עורכי המחקר היה הפסיכאטר ד\"ר גל שובל, רופא בכיר בגהה וחוקר באוניברסיטת תל אביב בתחומי ההתמכרות והאובדנות. לדבריו, המחקר העלה ששמות של ילדים הסובלים מהפרעת קשב וריכוז מורכבים בדרך כלל מהברה אחת, כמו גל או עוז, וכי שמות ילדים רגועים יותר מונים שלוש הברות, כמו אוריאל או מיכאל.\nעוד התברר שילדים ששמותיהם מבטאים פעילות כלשהי, כמו למשל סער, ברק ונמרוד התגלו כבעלי הפרעות בריכוז ובקשב. בדיקה העלתה עוד כי שמות של ילדים הסובלים מהפרעת קשב וריכוז נפוצים פחות בקרב האוכלוסייה מאשר שמות של ילדים רגועים ומרוכזים.\nד\"ר שובל ציין שהורים שהעניקו לילדים שמות \"תזזיתיים\" נמצאו בעצמם כחסרי סבלנות וקצרי רוח. \"המחשבה שלנו היא שלא\nפחות משהשמות מעדים על מי שנושא אותם - הם מעידים על הורי הילדים שנותנים אותם. הפרעת קשב ידועה כתורשתית והרבה פעמים ההורים בעלי תכונות דומות נותנים לילדים שלהם שמות קצרים יותר כי בעצמם אין להם סבלנות\".\nואלה שמות הבנים שהתגלו כמי שסובלים מהפרעת קשב וריכוז, לפי סדר יורד. להכי הרבה ילדים קופצניים קוראים ברק. אחר כך באים ברשימה סער, בר, שגב, ארי, שחר, עוז, רן, נמרוד ודין. ומנגד, שמות של בנים שהתגלו כמרוכזים ורגועים. להכי הרבה ילדים רגועים קוראים דניאל, ואחר כך - נועם, שלום, אפרים, אליהו, אברהם ונחום.\nשמות של בנות שהתגלו כסובלות מהפרעות בקשב ובריכוז, באותו סדר יורד של הבנים: גל - ואחר כך יעל, יובל, מעיין, רוני, מטר, נטלי, עופר, עדי ונטע. שמות של בנות שנמצאו כרגועות ומרוכזות: להכי הרבה קראו ים - ואחר כך נעמה, נועם, יסמין, שלומית ושני.\nמנתוני ארגון הבריאות העולמי עולה ש-10% מהילדים בישראל ובעולם המערבי סובלים מהפרעת קשב וריכוז. ההפרעה מתבטאת בתנועתיות יתר וילדים הסובלים ממנה מוסחים בקלות על ידי גירויים סביבתיים. נוסף לכך הם חסרי סבלנות ונוטיםלהתנהגות אימפולסיבית."}
{"article_id": "0,7340,L-4135923,00.html", "header_title": "ארה\"ב אישרה: ריטלין לילדים - כבר מגיל 4", "full_text": "אלפי ילדים מתחת לגיל בית הספר סובלים מהיפראקטיביות קשה, אולם עד כה לא היו מטופלים באופן תרופתי מאחר ששימוש בריטלין היה מאושר רק מגיל שש ומעלה. עתה קובעות הנחיות חדשות של האיגוד האמריקני לרפואת ילדים כי במקרים בהם אובחנה היפראקטיביות הנמשכת יותר משישה חודשים ונסיונות הטיפול החינוכיים והפסיכולוגיים כשלו, על הרופאים להתחיל טיפול בריטלין או קונצרטה.\nההנחיות החדשות של האיגוד האמריקני לרפואת ילדים (APP) פורסמו היום (ב') בגיליון\nהחדש של כתב העת לרפואת ילדים Pediatrics. בהנחיות צויין כי עד כה הוגדרה הפרעת קשב וריכוז (ADHD) רק בילדים בני יותר משש שנים, ואולם עדויות שהצטברו מראות כי ילדים רבים סובלים מהתופעה, אותה ניתן לאבחן כבר מגיל ארבע.\nעל פי ההמלצות החדשות אם נמשכים הסימפטומים של הפרעת קשב וריכוז יותר מארבעה עד שישה חודשים, בשני מקומות שונים לפחות במקביל (כמו בבית ובגן), ואמצעים חינוכיים כמו תגמול חיובי ושלילי וטיפול פסיכולוגי לא הביאו לשיפור, יש להתחיל טיפול בתרופה מתילפנידייט (דוגמת ריטלין או קונצרטה).\nחרף ההמלצות התרופה מותרת לשימוש כרגע רק מגיל שש שנים על ידי רשויות התרופות בעולם ובארץ, ולפיכך ההנחיות החדשות צפויות לעורר מחלוקות רבות. עם זאת, בישראל מורשים נוירולוגים לרשום את התרופה באופן חריג לילדים בני פחות משש, באמצעות טופס מיוחד הנקרא 29ג'.\n\"טיפול בילדים קטנים הוא חשוב, משום שכך ניתן להגביר את הסיכוי שלהם להצליח בבית הספר\", אמר ראש הצוות שחיבר את ההנחיות החדשות, פרופ' מארק וולרייך מאוניברסיטת אוקלהומה. \"בשל המודעות ההולכת וגוברת להפרעות קשב וריכוז ודרכי האיבחון של ההפרעה ניתן לעזור ליותר ילדים. עם זאת, חשוב לזכור כי ADHD היא הפרעה כרונית ודורשת גישה רב מערכתית, לא רק של מתן התרופה, הכוללת את ההורים, הרופא המטפל, תרפיסטים וצוות המורים\".\nהחומר ממנו מורכב ריטלין הוא מתילפנידייט, חומר מעורר. הוא פועל בדרך לא ברורה על מערכת העצבים באופן פרדוקסלי. במקום לעורר הוא גורם לריכוז וקשב חד יותר אצל הלוקים ב-ADHD. הריטלין נתגלה לפני כ-50 שנה. התרופה שימשה תחילה לטיפול בדיכאון, אך אז התברר כי היא ממתנת תופעות של הפרעות קשב ומגבירה את יכולת הריכוז, ההישגים בלימודים, היכולת לתפקד בבית ואת ההערכה העצמית.\nהחומר מתילפנידייט משפיע על מערכת העצבים המרכזית. פעולתו דומה לקפאין, אך בעוצמה רבה יותר, שמתקרבת לזו של סמים ממריצים דוגמת אמפטמינים. מחקר שנערך בארצות הברית, שעשה שימוש בהדמיות דיגיטליות של המוח, מצא שריטלין מגביר את רמתו של המעביר העצבי דופמין במוח. החוקרים מעריכים שהריטלין מגביר את שחרור הדופמין ובכך משפר את יכולת הריכוז והמיקוד.\nהתרופה ריטלין שווקה לראשונה בארצות הברית בשנת 1956. אז הטילו רבים ספקות\nביכולתה של התרופה להביא לשינוי כלשהו אצל החולים. זו אולי הסיבה שנערכו עד כה יותר משלושת אלפים מחקרים אודות הריטלין. עם זאת, התרופה נבדקה רק על הסובלים מהפרעות קשב וריכוז ולא על נבדקים בריאים.\nהשימוש בריטלין טומן בחובו תופעות לוואי ובהן ירידה בתיאבון, כאבי ראש, קשיים בהירדמות, כאבי בטן, טיקים וישנוניות. אך השפעת התרופה חולפת לחלוטין עם הפסקתה, ומכאן יתרונה הגדול. לפני מספר שנים קבע מינהל המזון והתרופות האמריקני (FDA) כי לריטלין תתווסף אזהרה על סכנת מוות פתאומי, יתר לחץ דם, בעיות לב חמורות והפרעות התנהגותיות כמו תוקפנות ומאניה (התקף שיגעון).\nלא כל רופא בישראל מורשה לנפק מירשם לריטלין. התרופה, כמו גם אחיותיה סטרטרה וקונצרטה, מותרת לניפוק רק על ידי מומחים לפסיכיאטריה או נוירולוגיה ולאחר אבחון הכולל אבחון פסיכולוגי ומבחן TOVA, בו יושב המטופל מול מחשב ועוקב אחר תנועות משעממות של אובייקטים על המסך. המטופל נוטל ריטלין לאחר המטלה ושב לבצע אותה. לאחר אלה על רופא המשפחה או רופא הילדים לשלול הפרעות אחרות המתבטאות כהפרעת קשב וריכוז, כמו הפרעות בבלוטת התריס (היפר או היפותירואיזידם), צליאק, אנמיה, מחסור בויטמינים מסוג B, ליקוי ראיה וליקוי שמיעה. לא ברור עדיין מה טומנים בחובם השינויים האחרונים והאם רופאי המשפחה יאותו לרשום ריטלין לכל מטופל החפץ בתרופה."}
{"article_id": "0,7340,L-3622288,00.html", "header_title": "כך תפרידו בין הילד לבין הטלוויזיה", "full_text": "הורים יקרים, נדמה לי שאתם מכירים היטב את הסיפור - הילדים שלנו צופים בטלוויזיה מעל שלוש שעות ביום בממוצע, המתבגרים ממשיכים את הצפייה אל תוך הלילה, צפייה שנוגסת בשעות השינה החשובות להם כל כך. תכני הצפייה של ילדינו, לעיתים קרובות, רחוקים מלהתאים להם והמסרים גם הם, לא אחת, מנוגדים למטרות החינוכיות והמוסריות שלנו.\nחשוב שנדע כי לצפייה ממושכת זו של ילדינו בטלוויזיה, באם היא נמשכת לאורך זמן והופכת להרגל או להתמכרות יום יומית, יש מחירים כבדים, המשפיעים לרעה בהווה על תפקודם בבית ובבית הספר ויכתיבו בבגרותם סגנון התנהלות לא בריא, שתוצאותיו הם איכות חיים ירודה עם סיכונים בריאותיים ונפשיים רבים.\nממש בימים אלה נמצאה הוכחה מחקרית נוספת לקשר הקיים בין משך הצפייה במרקע למשקלם העודף של ילדינו. ככל שמשך הצפייה בטלוויזיה רב יותר כך גם משקלו של הילד עולה. אני יודע כי אינכם זקוקים למחקר כדי לדעת זאת. הרי גם אתם עדים (ולעיתים מצטרפים) לתופעת הנשנוש ואכילת כמויות של מתוקים ומלוחים במהלך הצפייה.\nלמעשה צפייה ואכילת \"אוכל זבל\" (Junk food) בכמויות גדולות, הופכות להיות פעולות בלתי ניתנות להפרדה. ואם לא די במידע זה בכדי לעורר אתכם לפעול במרץ ובנחישות למען הפחתת משך הצפייה של ילדיכם בטלוויזיה, הוסיפו לכך את העובדות הקשות כי צפייה ממושכת גוררת בעקבותיה התמכרות לפאסיביות וחוסר רצון ועניין להשתתף בפעילויות חברתיות.\nלכך הוסיפו גם חוסר רצון ללמוד ולהכין שיעורי בית, דבר הגורם לירידה משמעותית בהישגים לימודיים ולתפקוד מתחת לפוטנציאל היכולת של ילדיכם. בנוסף לכך, צפייה חוזרת ונשנית בתכנים שאינם מותאמי גיל ובדמויות לא ראויות, מסייעת לפיתוח שלל התנהגויות אנטי-חברתיות אצל חלק לא מבוטל מהילדים.\nאני יודע שלמרביתכם לא חידשתי דבר והעובדות שצוינו ידועות לכם, אך עם היד על הלב, לחלק מאתנו התמכרות והידבקות הילד לטלוויזיה נוחה ומתאימה. הוא לא מפריע לנו, לא מציק לאחותו, כשהוא צופה הוא שקט, הוא לא מבקש מאיתנו להעסיק אותו ואינו הורס את הבית.\nאל תחשפו את ילדכם בשלוש השנים הראשונות לחייהם לטלוויזיה. הורים רבים נוכחים מהר מאוד לדעת כי הושבת העולל הצעיר לפני מכשיר הטלוויזיה פועלת כמטה קסם להרגעת הילד ומקנה להורים שקט וזמן פנוי לנוח מעמל גידול הזאטוט או לעסוק בעיסוקים חשובים אחרים.\nכתוצאה מכך, הזאטוט מתמכר במהירות לצפייה הפאסיבית במכשיר, על חשבון עיסוק פעיל במגוון גירויים אחרים, החשובים וקריטיים להתפתחותו המוטורית, רגשית ושכלית. חשוב לזכור כי בגילאים אלה, בהיעדר צפייה פאסיבית במרקע, ימצא הילד עניין רב בעולם הגירויים המגוון הסובב אותו, ילמד להעסיק את עצמו, לשחק עם זולתו, תוך שהוא מפתח שורה ארוכה של יכולות ומיומנויות חשובות ביותר.\nאל תטעו לחשוב כי הכנסת קלטת \"חינוכית\" למכשיר ה-DVD והושבת הילד לצפות בה מהווה תחליף שווה ערך לפעילות אקטיבית עם ההורה, האח או חברים.\nקבעו את משך זמן הצפייה המותר ליום/שבוע. זמן הצפייה המומלץ בממוצע ליום הוא בין 15% ל-20% מסה\"כ שעות העירות של הילד לאחר חזרתו מהגן או מבית הספר. לדוגמא, אם זמן העירות של הילד לאחר הגיעו מבית הספר עד לכתו לישון הוא 7 שעות, הרי צפייה של שעה עד שעה ועשרים דקות ביום הינה סבירה ובלתי מזיקה, בהנחה שהתכנים מתאימים לגיל הילד.\nתכננו מבעוד מועד את תכני ומועדי הצפייה. אחת לשבוע, שבו עם הילדים מול לוח השידורים, עברו על התוכניות השונות ובחרו ביחד את התוכניות המתאימות ומועדי הצפייה בהם, תוך שמירה קפדנית לא לעבור על משך הזמן שקבעתם לצפייה ביום או שבוע נתון. במידה וסדר היום של הילד אינו אחיד, ניתן לאפשר לו לצפות משכי זמן ארוכים יותר ביום מסוים על חשבון צפייה מופחתת ביום אחר.\nהתנו את הצפייה בטלוויזיה בהשלמת המטלות. חשוב להקפיד עד כמה שניתן כי הילד יסיים את שיעורי הבית ו/או כל מטלה אחרת לפני הצפייה במרקע. בעקרון, תכננו את סדר יומו של הילד מראש, כך שיבצע את מטלותיו טרם עיסוק בכל פעילות מועדפת על ידו.\nבכל מקרה, חשוב ששיעורי הבית לא יהיו המטלה האחרונה במהלך היום, כאשר הוא עייף וכאשר אין בידי ההורה \"שיניים\" לאכוף את ביצוע המטלות. במילים אחרות, לפני הצפייה יש לכלול פעולות כגון קריאת ספר, מטלה (לדוגמא, סידור חדר), משחק עם חברים וכמובן, בימי בית הספר שיעורי בית.\nולבסוף, אל תחששו לאכוף את ההחלטות שנקבעו בכל הקשור למועדי, תכני ומשך הצפייה היומית של ילדיכם בטלוויזיה. יתכן כי בתחילה יהיה קשה לגמול את הילד מהצפייה העודפת במכשיר המפתה והילד \"לא יאהב אתכם\" – אך היו חזקים ונחושים! חזקו ושבחו את הילד על עמידה בלוחות הזמנים והפעילויות שקבעתם. זכרו כי זוהי חובתכם לגמול אותו מהתמכרות קשה זו.\nבהצלחה!"}
{"article_id": "0,7340,L-4255304,00.html", "header_title": "אל תצעקו: להתמודד עם ילדי ADHD בחופש הגדול", "full_text": "אריק, אביו של דרור בן ה-12 נשמע מיואש. \"קשה מספיק לגרום לו להתארגן בימי בית הספר\", הוא מתלונן, \"אבל אז לפחות ישנה מסגרת קשיחה יותר וצריך לתקתק את הבוקר ולהספיק להגיע בזמן. אנחנו והוא יודעים שיש שעה לצאת מהבית ומצליחים להתארגן לקראתה. בחופש זה סיוט. הילד מסתובב כל הזמן בפיג'מה, הבית הפוך ומבורדק ודרור מרבה להתפרץ ובעיקר משועמם במרבית הזמן. הדבר העיקרי שהוא מוכן לעשות זה לרבוץ מול הטלוויזיה והמחשב תוך כדי תנועה בלתי פוסקת\".\n\"רק המחשבה על החופש עושה לי סיוטים, בעיקר על הימים שאחרי הקייטנות\", מתארת גם דורית, אמא של יעל בת התשע. \"ללא ריטלין ההילדה לא מצליחה לבצע משימות פשוטות של התלבשות והתארגנות. היא מאבדת באופן קבוע את כל הציוד שלה, חוזרת בלי נעליים מכל מקום שבו היא שהתה עם החברים כי היא שכחה שהורידה אותן או שהיא אינה זוכרת היכן היא הניחה אותן. במהלך השנה היא לוקחת ריטלין והמצב משתפר בהרבה, אבל בחופש הגדול היא מסרבת לקחת והכל נהיה קיצוני יותר. הימים הופכים לגיהינום של בלאגן ואי סדר חיצוני אך כמובן גם פנימי\".\nכן, החופש הגדול כאן והילדים מאושרים. יש לו ריח, טעם וצבעים מיוחדים משלו: ריח של ים, כלור, תירס וקרם הגנה. אין שיעורים, אין מבחנים ואין מסגרות. לא צריך להיות בריכוז תמידי, אין את לחץ ההתארגנות בבוקר ואין את הצורך להשכיב בשעה מסויימת בערב. יוצאים מהשגרה ומשתחררים, גבולות סדר היום נפרצים לגמרי. הילדים נמצאים שעות רבות בבית, רוצים לעשות כיף ולנוח, והחגיגה בעיצומה.\nאך עבור הורים לילדים עם הפרעות קשב וריכוז (ADD/ADHD) הגעתו של החופש הגדול מביאה עימה לחץ רב וחששות. עבור ילדים אלו השינוי והמעבר משנת הלימודים לחופש הגדול אינם פשוטים. החשש הוא דווקא בשל העדר מסגרת ושגרה הכוללים לוח זמנים מסודר. מסגרות מסודרות חשובות ומשמעותיות מאוד לילדים בעלי הפרעות קשב. הם מסתדרים טוב יותר כשהם נמצאים במסגרת וכשיש להם לוח זמנים מוסדר וברור - בדיוק ההפך הגמור מהלו\"ז, או יותר נכון חוסר הלו\"ז, שאינו קיים בחופש הגדול.\nבנוסף, הורים רבים מפסיקים לתת לילדיהם בחופש ריטלין וקונצרטה. המחשבה שמנחה אותם היא שכדאי לתת לילדים \"פסק זמן\" מהתרופה, כיוון שבשבועות הקרובים הם לא צריכים להיות קשובים ומרוכזים כמו בלימודים. הבעיה היא שהפסקת נטילת התרופה עלולה להתבטא לא רק בפגיעה משמעותית ביכולת הריכוז, אלא גם בקשיים רבים בויסות ההתנהגותי. כלומר, הילדים יפגינו בחופש הגדול יותר התפרצויות זעם ואימפולסיביות, חוסר סדר, קשיי התארגנות ועוד.\nאז כיצד נעבור את החופש הגדול עם ילדי הפרעות הקשב והריכוז מבלי לאבד את השפיות?\nמתי קמים, מתי הולכים לישון, האם נשארים עם פיג'מה או מחליפים לבגדים, מהן שעות הטלוויזיה/מחשב, מה עושים בשאר היום ומהן המטלות היומיות של כל אחד מהילדים. קבעו מסגרת התנהגותית ברורה ועקבית עם כללים שיתאימו לתא המשפחתי שלכם. חשוב לערוך תיאום ציפיות מול הילד שבו הוא יציין מה הוא מצפה מהחופש ומכם ואתם תציינו בפניו את שאתם מצפים ממנו. היעזרו במערכת של חיזוקים ומניעות כדי להבטיח את הצלחת מערכת היחסים.\nוהקצו לכל משימה את משך הזמן הדרוש לביצועה. אם הילד צריך, לדוגמה, לסדר את החדר, פרקו את הסידור לתתי משימות: סידור המכוניות, סידור הספרים, סידור המיטה וכו'. משימות גדולות גורמות לבלבול רב בקרב ילדים הסובלים מבעיות קשב וריכוז, דבר שמקשה עליהם מאוד לבצע אותן.\nבלוח תרשמו את כל המטלות, המשימות והאירועים של כל אחד מבני הבית בחודש הקרוב. לכל בן משפחה יינתן צבע ייחודי משלו, דבר שיקל על הילד לדעת בדיוק אלו מטלות צפויות לו בימים הקרובים ויעזור לו מאוד להתנהל כהלכה.\nמומלץ להיעזר בתזכורות מצלצלות או כתובות מצוירות שיעזרו לילדים לעמוד בהתחייבויותיהם. שעון חול הוא דרך המחשה נהדרת להסביר לילדים על הזמן החולף ולהבהיר להם מתי עליהם לבצע את המטלות שניתנו להם.\nהחופש הגדול בהגדרתו נועד למנוחה, אך לדעת מומחים מומלץ להמשיך ולאמן את המוח ואת הגוף של הילד גם במהלכו, כדי שלא לאבד מההישגים הרבים שעליהם הוא עמל במשך שנת הלימודים. צפייה מוגברת בטלוויזיה או שימוש מוגזם במחשב עלולים לגרום לו לאבד הישגים אלו. לכן חשוב שבמסגרת הפעילויות המהנות בחופשת הקיץ תהיינה גם פעילויות לימודיות.\nוכך, אם ממילא הילד יושב זמן רב על מחשב מומלץ לתת לו לשחק בלומדות מחשב, שהינן תוכנות שבאמצעותן רוכשים הילדים ידע רב בתחומים שונים, בהם מתמטיקה, שפה, לוגיקה, ידע כללי ועוד. בנוסף, ישנן תוכנות המסייעות בטיפול בסימפטומים של הפרעות קשב וריכוז ומסייעות לילדים להיות מוכנים למסגרת הלימודית בבתי הספר.\nחם, לח והילדים מפרקים את הבית. יש לכם את כל הסיבות להיות עצבניים ולבטא את זה. ובכל זאת, נסו להקפיד שהשפה המשפחתית תהיה מורכבת מגישה אופטימית, מחמאות, עידוד והומור. זה ישפר את האווירה ולא יוסיף מתח לאווירה המתוחה ממילא. בעת התפרצות זעם נסו להעביר את הילד למקום נינוח, לשמור על שקט ולהשתמש בהומור. לאחר ה\"סערה\" נסו לשחזר מה היה הגורם להתפרצות הזעם, וחישבו מראש על דרכי מניעה.\nובאותה אווירה משפחתית חיובית, שלבו בחופש פעילויות שיעודדו את היצירתיות של הילד ויגרמו להעלאת הביטחון העצמי שלו. לדוגמה, מפגשים במוזיאון הילדים, ביקור במוזיאון המדע וכל אינטראקציה יצירתית אחרת שבה ילדכם מתעניין. נסו לנצל את הזמן הפנוי לרכישת מיומנות או ידע חדשים. דבר זה יגרום לו לחוש סיפוק ויעלה את ביטחונו העצמי. הדבר חשוב לכל ילד - וללא ספק חשוב כפליים לילדים עם הפרעות קשב וריכוז, שפעמים רבות חווים פגיעה בדימוי העצמי.\nהלו\"ז לקיץ צריך לכלול הרבה פעילות גופנית מהנה כמו משחקי כדור, בריכה, טיולים, אופניים וכדומה, במטרה לאפשר לילד לפרוק את האנרגיה העצורה בו.\nלא פשוט להיות בחופש עם ילדי קשב וריכוז. עם זאת, אתם המודל של ילדיכם. עליכם להיות כמה שיותר מאורגנים ומווסתים מולם.\nהתפרצויות זעם שלכם על הילדים יגרמו להסלמה בבית. אם אתם מרגישים שאתם עומדים להתפרץ, שאינכם יכולים להתנהל עוד מול הילד, החליפו תפקידים עם בן הזוג. צאו מהסצינה ולכו לחדר להירגע ותנו להורה האחר לנהל את המצב. עבודה הורית כצוות תעזור לכם מאד בכל ימות השנה - ובמיוחד בחופש הגדול.\nנצלו את החופש ואת אווירת ההפנינג כדי להקדיש זמן פרטי לעצמכם, לצאת מהבית, לעשות ספורט או לצאת עם חברים. כך תרעננו את מערכת היחסים עם ילדיכם ולא תחושו \"על הקצה\" מולם.\nאל תשכחו שלמרות הכל מדובר בחופש. אתם וגם הילד זקוקים לו מאוד. אפשר לוותר קצת.\nחופשה נעימה."}
{"article_id": "0,7340,L-4090817,00.html", "header_title": "הילד לא מוכן לשתף בצעצועים. מה עושים?", "full_text": "\"זה שליייייי!\".\nצעקה רמה נשמעת מתוך חדר הילדים בעודכם יושבים במטבח עם זוג חברים שקפצו לביקור של שבת אחר הצהריים. אתם ממהרים \"לאזור הפיגוע\" לראות מה קורה שם ומגלים את הבונבון שלכם, בן השלוש וחצי, מושך בזעם צעצוע מידו של האורח בן גילו. פניו המתוקים קמוטים בכעס ובשנייה הבאה הוא דוחף את החבר ושניהם פורצים בבכי קורע לב.\nאתם מרגישים לא נוח. לא נעים לכם ולעתים אף עולה בכם מבוכה, מול המראה הזה של בנכם, שלא יודע לשתף, ש\"מתקמצן\" על צעצוע כאילו אין לו חנות צעצועים פרטית בבית.\n\"למה להתעקש דווקא על מה שהחבר רוצה? מה קרה? יש לך כל כך הרבה צעצועים אחרים\", אתם תוהים בקול רם.\nברגעים כאלו הוא מצטייר בעיניכם כילד מפונק, שתלטן ולא חברותי. בראש שלכם כבר נרקם לו תסריט אימה: הנה הוא משחק לבדו בפינת הגן, מוקצה וסובל, הילדים לא רוצים להיות חברים שלו כי הוא לא יודע לחלוק.\nאתם מפליגים עם המחשבה לבית הספר, בו אותו הסיפור חוזר על עצמו. הוא אגואיסט וקמצן, לא נותן אפילו ביס מהכריך שלו, הילדים מדביקים לו שמות גנאי, מחרימים אותו, הוא בודד בשיעור ומיותם בהפסקות.\nהסרט שלכם מקבל חיים משל עצמו ודוהר הלאה והלאה, לחיים שלמים נטולי חברים ועתירי סבל. אתם כבר הרוסים מדאגה וזו, ברגע אחד, הופכת לכעס אדיר המופנה באופן אוטומטי כלפי הפצפון המיוסר.\nאבל האם באמת יש לנו, ה\n,\n\t סיבה להילחץ, או שמדובר בשלב רגיל בהתפתחות? וכיצד עלינו להתמודד עם רכושנות של פעוטות?\nקודם כל חשוב לדעת כי מדובר פה (כן, גם הפעם) בהתנהגות אופיינית לשלב ההתפתחותי, מה שאומר שהילד שלכם בסדר גמור. הוא\nדבר דומה מתרחש גם לגבי הצעצועים שלו. מבחינת ילדון בן שנתיים וחצי זו הבחנה לא קלה ובכלל לא פשוטה: הוא רוצה שכל מה שחשוב לו ומוצא חן בעיניו יהיה שייך לו ורק לו, והמחשבה על כך שהוא צריך לחלוק בדברים האלו עם אחרים היא בלתי נסבלת עבורו.\nבגיל שנתיים-שלוש הצורך בשליטה מתחיל לתפוס תאוצה, ואיתו גם הרצון בהגדרת \"מרחב קיום\" אישי. שיוך הצעצועים הוא חלק מהגדרת הטריטוריה של הילד, של מה שהוא מגדיר כשלו. זה אפילו מגדיר את מי שהוא. מהמקום הזה קל יותר להבין איך ולמה זה הופך להיות נושא כל כך חשוב ומהותי עבורו, שהצעצועים האלה יהיו שלו ורק שלו \"בטאבו\", ולא של אף אחד אחר.\nחשבו איך אתם הייתם מרגישים אם הייתה מגיעה אליכם חברה הביתה ותוך רגעים ספורים משתלטת על חדר השינה שלכם, מודדת את הבגד החדש שקניתם, מתמרחת בקרם הגוף המהמם שלכם ומעלעלת בספרים המונחים ליד המיטה. אתם עוד רגועים? בטוח שלא.\nמשהו דומה לזה חווה הילד שלכם כשחבר מגיע אליו לחדר הפרטי שלו. לוקחים לו, משתלטים עליו, חודרים לו לפרטיות. ממש, אבל ממש לא נעים. לכן חשוב לתת מקום וכבוד לרצון ולצורך של הילד שלכם בפרטיות.\nזוהי הבחנה ל\"מתקדמים\" וקשה לצפות מהעולל שיבין זאת כבר בגילו הצעיר. כשילד אחר לוקח צעצוע שלו מבחינתו זה איום. הצעצוע יכול לצאת מ\"תחום השיפוט\" שלו ואולי, רחמנא לצלן, הוא גם לא יחזור? לכן כרגע הכי טוב שיישאר אצלו, הכי קרוב אליו שאפשר.\nאנחנו כבר למדנו (מי יותר, מי פחות) איך להתמודד עם חדירה לפרטיות. אנו מגיבים ברגישות ודיפלומטיות, יודעים מה להגיד, איך ומתי, מתנהלים \"בין הטיפות\" באופן מחושב ומודע וזוכרים לקחת בחשבון את רגשותיו של האחר ופגיעותו, כך שאנו מכניסים גם את הנתונים האלו למשוואה. עבור ברנש בן שלוש כל הדינמיקה המורכבת הזו עוד לא נגישה. את הקורסים האלה הוא עוד לא לקח באוניברסיטה של החיים. עכשיו הוא בטרום מכינה, אך אל חשש - הוא יעלה כתה ועוד כתה ולבסוף יגיע גם לזה.\nמה שאנחנו מבקשים זה ללמד ולהנחיל לילדים שלנו את הערכים המשמעותיים לנו, כשבמקרה הזה מדובר בשיתופיות. אותה נכונות לחלוק דברים שלך עם אחרים, להיות חלק מקבוצה. בואו נזכור כי הלמידה הזו לא מתרחשת ביום אחד ואף לא בשבוע. זוהי למידה המתרחשת עם הזמן, דרך התנסויות שהחיים יזמנו ובעזרתכם, \"מורי הדרך\" הצמודים לו. אתם תהיו שם על מנת לתווך, להסביר, להדריך ומתישהו זה יקרה. זה שעכשיו הילד שלכם רכושני - ממש לא מנבא שכך הוא יהיה גם בעתיד.\nלפני שמגיע החבר שוחחו עם הילד שלכם ובדקו איתו מהם הצעצועים בהם הוא לא מוכן לחלוק. את כל אלו פשוט הרחיקו מהמקום, הם לא \"ישתתפו בחגיגה\". השיחה, המיון וכל ההתעסקות בנושא לפני בואו של החבר, יוצרים סוג של הכנה נפשית מאוד חשובה עבור הילד, הנקראת בשפה המקצועית \"הטרמה\" (מהמילה טרם). בדרך זו הוא גם יתמודד מראש עם הקושי שלו וגם ירגיש שאתם איתו, מכבדים אותו ואת רצונותיו.\nאם אתם שמים לב שהילד שלכם כרגע בתקופה רגישה במיוחד וקשה לו לשתף אחרים בצעצועים שלו, מה דעתכם להעביר את המפגש למקום אחר? זה יכול להיות בחצר עם גיגית של מים וכלי מטבח מפלסטיק, פיסול בפלסטלינה או בחמר במרפסת, אפיית עוגיות במטבח ועוד. אפשר גם לקיים בתקופה זו מפגשים מחוץ לבית, בגינה הציבורית למשל. הזכירו לעצמכם שמדובר בתקופה שכמו שהיא באה, היא גם תעבור.\nהימנעו מהתערבות, הטפה ודיבור לא מכבד. זכרו כי כל אלו נובעים מאי הנעימות שלכם, מהדאגה והמבוכה הבאים כרגע לידי ביטוי בכעס לא מבוקר. משפטים כמו \"תפסיק להתנהג כמו ילד קטן\" מאוד פוגעים בילד ולא באמת עוזרים לו להתמודד עם הקושי שהוא חווה. לעומת זאת, משפט כמו \"אני רואה שמאוד קשה לך לתת ליניב את הכדור שלך\" ייתן לו תחושה שאתם לגמרי איתו, מבינים לליבו ואפילו לא כועסים עליו. הקושי שלו לגיטימי ואתם רוצים לסייע לו לעבור את המשוכה הזאת. זה בהחלט יכול לסייע לו \"להתרכך\" מתישהו ולהסכים להשאיל לחברים את צעצועיו.\nגם לילדים שקשה להם לחלוק יש ימים טובים יותר. שימו לב למקרים בהם הם מגלים נדיבות רבה יותר, רוחב לב מרשים יותר. כשהחבר ילך ציינו זאת בהתפעלות. יש סיכוי טוב שהילד שלכם יקשיב, יפנים ויגלה יתר מוטיבציה לעשות זאת שוב בפעם הבאה.\nחברות וחברים יקרים, בואו נסתכל רגע לתוך עצמנו פנימה. האם ייתכן שגם אנחנו רכושניים? רכושנים כלפי חפצים, אנשים קרובים לנו, הילדים שלנו? יצא לי להכיר כמה מבוגרים שמוכנים לחלוק בה-כ-ל, אבל נסו לגעת להם במכונית. שמעתי גם על מישהי שלא מוכנה לחלוק בחברות שלה - הן שלה ורק שלה. מוכר?\nגם כשאנחנו יודעים שזה לא \"מתבזבז\", יכול להיות בזה מן האיום. תחשבו על ביטויי האהבה השגורים כל כך בפינו: \"אהובה שלי\", \"מתוק שלי\", \"נשמה שלי\". מה איתם? מסתבר שגם אנחנו, כשאנחנו אוהבים, אנחנו רוצים שמושא אהבתנו יהיה שלנו ורק שלנו. ילדותי ככל שיהיה. אפילו שברור לנו שזה לא באמת כך. אז מה אנחנו רוצים מילדינו בני השלוש?"}
{"article_id": "0,7340,L-4259742,00.html", "header_title": "מבדק ממוחשב ל-ADHD: הכרחי או יקר ומיותר?", "full_text": "\"אבחון הפרעות קשב וריכוז מבוסס על בדיקה רפואית, על ראיון עם ההורים, עם המורים ועם הילד עצמו ועל קריטריונים שהם טובים אך מוטים סובייקטיבית\", מסביר ד\"ר איתי ברגר, מנהל המרכז הנוירוקוגניטיבי בבית החולים הדסה הר הצופים. \"לכן מומלץ להיעזר בבדקים סייעים. המבדקים הללו אינם הכרחיים אך הם יכולים לסייע. ההחלטה אם לבצע אותם היא של איש המקצוע, ולא כל ילד צריך אותם\".\n\"חלק מהילדים צריכים איבחון פסיכולוגי\", מסביר ד\"ר ברגר, \"חלק מהילדים צרים איבחון דידקטי,וחלק צריכים גם וגם את ההחלטה מה צריך כל ילד יקבע איש המקצוע\".\nכאמור, בשנים האחרונות המבדקים הממוחשבים לפהרעות קשב וריכוז הפכו לפופולריים מאוד, וישנו מגוון של מבדקים בשוק. \"בשוק הישראלי נמצאים כיום בעיקר מבחני ה-CPT, ביניהם מבחן ה-TOVA, מבחן ה-MOXO וה-BRC. ישנם הבדלים משמעותיים בין המבחנם, וחשוב להכיר אותם\"."}
{"article_id": "0,7340,L-3407498,00.html", "header_title": "יום הולדת לכל תקציב", "full_text": "עד 500 שקל\nמתחם המשתרע על כ־500 מ\"ר וכולל מתנפחים, הפעלות והפתעות. מתאים לכ־30 ילדים. אין הגבלת גיל.\nכ־20 שקל לילד. בחישוב פשוט: כ־500 שקל ל־25 ילדים. את הכיבוד אפשר להביא באופן עצמאי או בהזמנה נפרדת מהקניון.\n500־‭1,000‬ שקל\nהליצנית מיטל ממרכז הארץ מציעה הפעלה מהאגדות של כשעתיים. הילדים מתחפשים לדמויות כמו דינוזאור ופו הדוב. יש עוד אטרקציות, כמו 2 בובות ענק.\n700 שקל (עם הפתעות לכל הילדים‭.(‬\nהמקום שולח הזמנות, מקשט בבלונים ומציע ארוחת ילדים לכל ילד, כולל הפתעה. ילד יום ההולדת מקבל מנוי לחודש על מגזין דיסני, פרסום תמונתו במגזין והזמנה לערוץ הילדים. יש הזמנת מינימום של 20 ילדים. אין הגבלת גיל.\n23 שקל לילד. 575 שקל ל־25 ילדים. עוגה עולה עוד 60 שקל.\nהמקום מספק הזמנות צבעוניות, מקשט בבלונים, בדגלים ובכרטיס ברכה ענק. כל ילד מקבל ארוחת ילדים, כולל הפתעה. ילד יום ההולדת מקבל חולצה, כובע וכרטיסייה המקנה ארוחה חינם ביום ההולדת למשך 10 שנים. אין הגבלת גיל.\n‭23.90‬ שקל לילד. 598 שקל ל־25 ילדים. בשישי־שבת משלמים 50 שקל תוספת עבור שריון המקום.\nהסניף מקושט בבלונים וכל ילד מקבל ארוחת ילדים, כולל הפתעה. אם יש יותר מ־20 ילדים, כל ילד מקבל גם גלידה וילד היום הולדת מקבל מתנה.\n‭24.50‬ שקל לילד. ‭612.50‬ שקל ל־25 ילדים.\nהסניף מקושט בבלונים. הילדים לומדים לאפות פיצות וכל אחד מקבל פיצה אישית, שתייה וגם תעודת \"שף צעיר‭.\"‬ אין הגבלת גיל.\n30 שקל לילד. 750 שקל ל־25 ילדים.\nהילה אלטרס, שפית וקונדיטורית מ\"הילולה\" נותנת לילדים סינרים וכובעי שף ומלמדת אותם לקשט עוגת שוקולד אישית בציפוי בצק מסוכר. כל ילד לוקח את היצירה שלו הביתה. באזור המרכז, לגילאי 8 ומעלה.\nמ־750 שקל לעד 15 ילדים.\nמרכבות הירדן:\nבמוזיאון בכפר תבור מציעים סדנת מרציפן ושוקולד. ילד יום ההולדת מקבל מתנה אישית עם הקדשה ממרציפן. לגילאי 3־‭.13‬ מחיר: 30 שקל לסדנת מרציפן או שוקולד, 38 שקל לסדנה משולבת. 750־950 שקל ל־25 ילדים.\nדוריס מור עורכת מסיבות יצירה לבנות עד גיל 12 במרכז הארץ (מנתניה עד ראשל\"צ‭.(‬ כל ילדה חוזרת הביתה עם היצירה שהכינה.\n650 שקל לקבוצה של עד 15 בנות. תוספת של 30 שקל לכל ילדה. 950 שקל ל־25 בנות.\nניתן לערוך את המסיבה בכל סניפי הרשת, כאשר סניפי חולון והרצליה מתמחים בימי הולדת. הסניף מקושט בבלונים ובכרזות, על מסכי פלזמה מוקרנים קליפים/סרטים, שבחר הילד. כל ילד מקבל ארוחה, שתייה והפתעה. ל־ 20 ילדים ומעלה. אין הגבלת גיל.\n30 שקל לילד. 750 שקל ל־25 ילדים. עוגת יום הולדת תעלה עוד 150 שקל.\nארוחת פינוק לכל ילד על טהרת המתוקים, כולל מזרק שוקולד והפתעה. אין הגבלת גיל.\n36 שקל לילד. 900 שקל ל־25 ילדים.\nארוחה והפתעה לבני 12 ומעלה, בחדר ה־‭.VIP‬ מחיר: 40 שקל לילד. ‭1,000‬ שקל ל־25 ילדים.\nפארק השעשועים בגרנד קניון בחיפה מציע שימוש חופשי בכל המתקנים, והחגיגה אינה מוגבלת בזמן. כולל ליווי של מארחת, כיבוד קל, שתייה ומתנה לבעל השמחה. מגיל שנה ועד ‭.15‬\n35 שקל לילד (ל־21 ילדים ומעלה‭.(‬ בסוף שבוע עולה המחיר ל־41 שקל. 875 שקל ל־25 ילדים בימי חול, ‭1,025‬ שקל בסוף שבוע. ל־11 ילד ומעלה המחיר הוא 38 שקל בימי חול ו־48 שקל בסוף שבוע.\nבמתחם של קניון הוד השרון מציעים אטרקציות כמו ג׳ימבורי, תותחי צבע, טרמפולינה ומשחקי מחשב. כולל קישוטים והזמנות. לגילאי חצי שנה עד ‭.8‬\n600 שקל ביום חול, 700 שקל ביום שישי. עד 80 ילדים.\nפול בארט, אינדיאני מצאצאי שבט הנבחו מציע הפעלה והצגה. לגילאי 4־5 ומעלה.\nמ־950 שקל.\nשעת משחק והדרכה, שתייה חופשית, פיצה וארטיק לכל ילד. מינימום 10 ילדים.\n38 שקל לילד. 950 שקל ל־25 ילדים.\nמעל ‭1,000‬ שקל\nצוות דימבי ודמבי מציע הפעלות עם אטרקציות טרנדיות, כולל מופע הרפתקאות עם בובת ענק של דורה, סביב תוכנית הטלוויזיה. הביקוש הוא לילדים מגיל שנה. יש גם מסיבת שוקולד עם ביצת הפתעה ענקית של קינדר הכוללת סדנת שוקולד ומשחקים עם ממתקים. הצוות מגיע לכל רחבי הארץ.\nיום הולדת דורה: ‭1,500‬ שקל (סביב 25 ילדים‭,(‬ יום הולדת שוקולד: ‭1,200‬ שקל.\nבמתחם שבקניון עזריאלי עורכים ימי הולדת פרטיים רק בימי שישי. זה כולל כניסה חופשית לכל המתקנים, לחמנייה עם נקניקייה וטרופית. מתאים לגילאי 3־4 ומעלה.\n‭3,000‬ שקל לעד 40 ילדים (מעל: תוספת של 25 שקל לילד‭.(‬ אפשר להוזיל עלויות ולקיים אירוע לא סגור באמצע השבוע, תמורת ‭1,200‬ שקל.\nסטודיו לריקוד DNA בהרצליה פיתוח מציע סדנאות ריקוד במקום האירוע בהדרכת רקדנים מקצועיים. לגילאי 6 ומעלה.\n‭1,200‬־‭1,500‬ שקל (הדרכת רקדן מ\"רוקדים עם כוכבים\" עולה 600 דולר‭.(‬\nחברת \"על חבלים\" מציעה פעילויות אתגריות כמו אומגה, קיר טיפוס, סנפלינג, גשרי חבלים, מתקן אטארי ומשחקי ניווט ומטמון. כל זאת במתחם הבית ומסביב לו או ביציאה לשטח. ילד יום ההולדת מקבל חולצה במתנה. לגילאי 6 ומעלה.\nמ־‭1,500‬ שקל.\nמרכז ספייסס כלים וטעמים מציע סדנאות בישול שמתמקדות במטעמים שילדים אוהבים להכין ולזלול. הסדנה הפופולרית ביותר היא הכנת פסטות ופיצות. לקינוח יש עוגת שוקולד חמה. לגילאי 6 עד ‭.14‬\n‭2,800‬־‭3,000‬ שקל, עד 25 ילדים (עד ‭2,500 :20‬־‭2,800‬ שקל‭.(‬ המחיר הנמוך באמצע השבוע והגבוה בסוף שבוע.\nבתי הקולנוע של גלובוס גרופ מציעים צפייה בסרט ילדים פופולרי באולם קולנוע שמוקדש רק להם. מתאים למקסימום 60 ילדים. כולל פופקורן ושתייה. בחלק מבתי הקולנוע ניתן להקרין גם סרטון מהבית.\n‭1,600‬־‭2,000‬ שקל. תוספת של כ־150 שקל להזמנת עוגה.\nהמקום מציע משחק אחד לילד וגם פיצה, שתייה וחטיפים. ילד יום ההולדת מקבל כרטיס מתנה לפעם הבאה. מינימום 15 ילדים.\n45 שקל לילד. ‭1,125‬ שקל ל־25 ילדים.\nהמקום סוגר פינה למסיבת יום הולדת, כולל פופקורן ולימונענע חופשיים, ויש בילוי במתקני מתחם הילדים. אין הגבלת גיל וזמן.\n55 שקל לילד. ‭1,375‬ שקל ל־25 ילדים. כיבוד נוסף/עוגה: מ־150 שקל."}
{"article_id": "0,7340,L-4163204,00.html", "header_title": "ללמד את הילד לומר תודה - ולהתכוון לזה", "full_text": "עוד לפני שהתינוק לומד לעמוד וללכת הוא מתקשר איתנו במשחק \"קח ותן\", מעביר אלינו חפץ שהחזיק בידו ומחייך למשמע ה\"תודה\" שאנחנו אומרים בפנים מאירות, רגע לפני שאנחנו מחזירים לו את החפץ, רק בכדי שיוכל להעבירו שוב אלינו וחוזר חלילה. עוד כמה פעמים ופתאום התינוק פולט \"דה\" בקבלו את החפץ מאיתנו ואנחנו מאושרים - הוא אמר תודה!\n\"תודה\" היא אחת המילים הראשונות שלומד התינוק להגיד, ומרגע שהחל יקבל לכך חיזוקים חוזרים ונשנים מהסביבה, פנים מאירות ותזכורות (\"מה אומרים?\"). אנחנו כל כך מקפידים על כך בשנים הראשונות עד שניתן היה לצפות שה\"תודה\" תהיה שגורה בפינו - אולם לא כך הדבר. איפה שהוא בדרך איבדנו את ה\"תודות\" לטובת המובן מאליו או ה\"מגיע לי\", ובלי להרגיש שקענו לעולם אפור ומחמיץ פנים.\nאיך זה קורה? בואו ניקח לדוגמה את המקרה הקלאסי של מתנות יום הולדת. אם נשים לב, אנחנו אכן מזכירים לילד \"מה אומרים?\" כשהוא מקבל את המתנה לידיו, נאמר מסבא וסבתא. מצד שני, כשהוא חוגג עם חברים ומקבל מתנות יום הולדת הוא פותח אותן רק אחרי שכל האורחים כבר עזבו ואנחנו נוטים ליפול בפח של להודות בשמו בטלפון אישי, או גרוע מזאת, במייל כללי לכל אורחי היום הולדת. אנחנו יוצאים ידי חובה והילד נמצא פטור. אבל מה לימדנו אותו מעבר לכך ש\"מגיע לו\" מתנות כי יש לו יום הולדת?\nמה אני מציעה? להחזיר את האחריות לילד: קיבלת מתנה, תמצא את הדרך להודות עליה (בטלפון, באס.אמ.אס, במייל אישי, בכרטיס תודה, בציור). ולא פחות חשוב: למדו את ילדיכם להרחיב את המילה \"תודה\" לכדי משפט שלם. לדוגמה: \"תודה על המשחק שקנית לי, כזה עוד לא היה לי וכבר שיחקתי בו עם אחי ושנינו מאוד נהנינו\" או \"תודה על ערכת היצירה. הרכבתי וקישטתי את תיבת התכשיטים ואני מחכה כבר שתתייבש ואוכל לשים בה את העגילים והצמידים שלי\".\nכשהילד יודע שהוא צריך לאמר משפט הוא הופך מודע יותר לתחושותיו וחוויותיו בהקשר של המתנה, וכך ילמד להעריך אותה יותר. במקביל, נותן המתנה, שהשקיע מחשבה בבחירתה, ישמח לדעת שהיא מצאה חן ושיש לה שימוש וערך עבור הילד.\nומה אם המתנה לא מצאה חן? ואם כבר יש לו כזו? \"תודה\" צריך לומר בכל מקרה. למדו את ילדיכם שהתודה נאמרת על עצם הנתינה. מישהו השקיע והכין או קנה להם מתנה, ולכן קודם כל אומרים \"תודה\". ואם הם לא אהבו - הם צריכים בכל זאת למצוא משהו נחמד להגיד, למשל: \"רואים שהיא מאוד מושקעת\". לא תמיד חייבים להוסיף, ואם בכל זאת מרגישים צורך אפשר בקלות למצוא את הסיבה, ורצוי שתהיה אובייקטיבית, שתעזור לכם ולהם לבשר בעדינות למה תצטרכו להחליף (מידה לא נכונה, צבע לא מתאים, כבר יש לי כזה שאני מאוד אוהב... וכדומה).\nכשהגעתי לארצות הברית, שם למדתי לתואר שני בפסיכולוגיה ועבדתי במרכז שיקום יום לנפגעי התעללות כחלק מההתמחות, נהגתי להשתתף במפגשי הצוות השבועיים. בתחילה הייתי צופה מהצד. הכל היה חדש וזר לי וניסיתי ללמוד את המקום ואת מנהגיו. כל מפגש צוות נפתח בהזדמנות לפרגן או לומר תודה, ותמיד היה מי שהרים את הכפפה והודה לאיש צוות אחר על שיתוף פעולה, על הקשבה ואפילו על מילוי מקום בזמן שהיה בחופשה.\nכישראלית שהגיעה לא מזמן מהארץ נראו לי כל התודות האלו כבזבוז זמן מיותר, והשיא מבחינתי היה כשנאמרה תודה על מילוי מקום – הרי זה תפקידו של האיש והוא גם מקבל על כך כסף. ברור שמילא מקום, אז על מה \"תודה\"???\nלאחר מספר שבועות למדתי להכיר טוב יותר את אנשי הצוות ומנהגי המקום ולהעריך עמוקות את הזמן והחשיבות שנתנו לאמירת התודה. שום דבר לא נלקח כמובן מאליו, אפילו לא מילוי מקומו של מטפל בחופשה. וזה כל כך נכון! כשחושבים על זה הרי לא מספיק שהאדם לקח על עצמו לעשות את העבודה (מעבר לעבודה שלו עצמו), אלא גם איך הוא עשה אותה. הוא נתן מענה לצורך שהעובד האחר לא יכל היה לספק באותה עת, הוא נרתם לעזור - ואין זה משנה אם קיבל על כך תשלום או לא. בהחלט מגיעה לו \"תודה\". בכלל, סביבת עבודה מוקירת תודה היא סביבה נעימה, בה אתה מרגיש שרואים ומעריכם אותך.\nכך הדבר גם בבית. גם בבתים בהם יש חלוקת תפקידים ברורה, ישלימו הילדים את משימותיהם ביתר רצון אם ירגישו שמעריכים את המאמץ שהם מגייסים לביצוע המשימה, את הזמן שהם משקיעים ואת הבחירה לעשות זאת. משפטים כמו: \"טלי, תודה שסידרת את החדר שלך לפני שבאים אורחים. אני יודעת שבדרך כלל את מעדיפה לסדר אותו בערב ושתכננת לצאת מוקדם יותר לפגוש את עמית. רק רציתי שתדעי שאני מעריכה את זה\" או \"יונתן, תודה שזרקת את הזבל בלי שביקשתי ולמרות שזה היה תורו של אבא\" יעשו שינוי גדול באווירה המשפחתית.\nנכון, לא תמיד מתאים לאמר \"תודה\". אם בקשתם שהדברים יעשו אינספור פעמים – תודה תשמע לא טבעית. במקרים אלו פרגון, שהוא סוג של תודה, בהתייחסותכם לתוצאה,יתאים יותר. לדוגמה: \"איזה כיף להיכנס לבית נקי ומסודר! עשיתם עבודה מצויינת\". ילד שגדל בבית מפרגן ידע גם לפרגן לאחרים. תחשבו כמה נפלא יהיה לשמוע \"אבא, תודה שפינית זמן לשבת איתי על השיעורים\".\nככל שהילדים קטנים יותר מהווה המשפחה מראה להתנהגותם ומשקפת להם, באופן לא מודע, איך הם נראים בעיניה ומכאן בעיני עצמם. ילד שמרגיש שמעריכים אותו יעריך את עצמו. לכן תגובתכם לעשייה שלהם היא מאוד משמעותית ויכולה לקבוע אם יחוו אדישות (\"אמא, סידרתי את החדר\" - \"בסדר, שמעתי\"), כישלון (\"אתה אומר שסידרת את החדר? אז מה זה הבגדים שעדיין על המיטה והניירות ליד הכיסא?!\") או הצלחה (\"יופי, באמת סידרת יפה את החדר, אני רואה שכמעט הכל במקום. נשארו רק הבגדים על המיטה והניירות ליד הכיסא\").\nיש לכך השלכות כמובן גם בחוץ, ובהמשך חייהם. האם כשייתקלו בקושי הם ירימו ידיים, כי \"ממילא אני לא אצליח אז מה זה משנה\" או יתמודדו עם העומד בדרכם כיוון שיאמינו שהתוצאה הרצויה היא בהישג ידם.\nכל כך הרבה מדברים על ערכים נעלים כמו נתינה, עזרה לזולת, הקשבה ונדיבות. אני מאמינה שמפתח החשוב להקניית ערכים אלו מצוי במילה \"תודה\". הסיפוק אותו אנו חשים עם הכרת התודה הוא הרבה מעבר לתגמול כספי וממלא אותנו מבפנים. זה מעודד עשייה נוספת - ואת זה נעביר גם לילדנו. לא במילים \"אם תעשה אז תרגיש טוב\", אלא במעשים.\nהילדים לומדים מאיתנו, מדרך התנהלותנו. בתחילה מהסתכלות ואחר כך מהתנסות. דרך ה\"תודה\" והפרגון שלכם הם יחוו תחושת סיפוק, הערכה והכרה, תחושות שכאמור בונות ומטפחות את ה\"אני\" שלהם כחזק, עצמאי ויציב. בהמשך ינסו זאת בעצמם, באופן טבעי הם יתנסו גם בצד הנותן וגם בצד המקבל, בתחילה בבית ואחר כך גם בחוץ, עם החברים וסביבתם הקרובה.\nנכון שלא תמיד יאמרו להם \"תודה\", אבל ככל שהאני שלהם נבנה בבית יציב וחזק, יהיה להם קל יותר להתמודד בחוץ עם האחר, גם אם יהיה זה \"אחר\" שיעמוד בדרכם ויקניט או לא יפרגן.\nרוצים לעודד התנהגות חיובית? \"תודה\" ופרגון הן דרכים בטוחות לעשות זאת, ועל הדרך הן תורמות גם לבטחונם העצמי של היקרים לנו מכל. גם האווירה בבית תתחלף מאווירת קיטורים והתחמקויות ליותר חיוכים ועשייה.\nבשורה התחתונה – תשיגו יותר בפחות מאמץ! גם אם ילדיכם כבר לא קטנים והם הגיעו לגיל בו חשוב להם \"להראות טוב\" בעיני החברים, יותר מאשר בעיניכם, עדיין לא מאוחר מדי. זכרו: הכרת תודה מוערכת בכל גיל."}
{"article_id": "0,7340,L-4025645,00.html", "header_title": "בלי צעקות: 6 עצות להתמודדות עם ילדי ADHD", "full_text": "לשאר הילדים נשארים רק פירורים. ההתארגנות בבוקר קשה מנשוא. על כל בקשה אני צריכה לחזור אלף פעם ובדיקת הגבולות היא אינסופית. אני מוצאת את עצמי כועסת עליו המון, עייפה ומרגישה אשמה מתמדת כלפיו וכלפי האחים שלו\".\nההתמודדות היום-יומית של דנה עם האינטנסיביות של גידול ילד הסובל מ-ADHD מונעת ממנה, כמו מהרבה הורים אחרים, להיות אמפתית ומכילה כלפי עצמה וכלפי הילד, והמטרה שלנו היתה לעבור מחוסר אונים לניהול ושליטה על הבית.\nהשלב הראשון היה לראות את הקושי של הילד, ובשלב השני עבדנו עם כלים אפקטיביים כדי ליצור מרחב מחיה מאוזן ונעים לכולם.\nהדבר החשוב ביותר לזכור הוא שמי שסובל מההפרעה יותר מכולם הוא הילד, והגורם המרכזי לסבל הזה הוא תסכול. הילד מוצף כל הזמן בגירויים, בלי יכולת לווסת אותם לפי סדר עדיפויות. הרגישות הזאת יוצרת מעמסה על כל מערכות החיים שלו. כתוצאה מכך הוא חי באי שקט ובהצפה שגורמים לא פעם לתגובות תוקפניות כלפי הסביבה. מצב זה יוצר מציאות שאינה משקפת את יכולותיו ופוגעת בדימוי העצמי שלו.\nהצעד הראשון לשינוי הוא להבין את החוויה של הילד. ניתן לדמות את התחושה שהוא חווה לחיים בתוך בועה שיוצרת סביבו מעטפת. הפער בין החוויה של הילד לבין המציאות יוצרת חיכוך. הסביבה תופסת אותו לעתים רבות כמניפולטיבי, דבר שמכניס את הילד לעמדת מגננה. התפיסה העצמית ותפיסת הסביבה את הילד מזינים זו את זו, אך חשוב לזכור כי המניפולציה האמיתית שהילד עושה היא הסתרה של הקושי. הבנת הקושי היא מפתח משמעותי לתקשורת בריאה ותומכת עם הילד, ומייצרת אמפתיה במקום כעס.\nהורים רבים חשים תסכול גדול ונוטים לבטא אותו מול הילד, אך זה לא עובד ורק מגביר את מעגל הכעס. לא יעזור לצעוק - הילד לא מקשיב לכם כשאתם צועקים. גם אין טעם להתווכח, להיות ציניים או לבקש מהילד להתנצל. והכי חשוב, אין לתת לילד תחושה שאנחנו מאוכזבים ממנו. התחושה הזאת מכאיבה ומיותרת.\nכמבוגרים אנחנו יכולים לצפות מראש את הבורות שאליהם הילד עלול ליפול, ולהכין אותו טוב יותר לקראת התמודדות מאתגרת. למשל, אם לילד יש סף תסכול נמוך והוא הולך להתמודד עם מצב שבו הוא עלול להתקשות, הכינו אותו מראש: \"אנחנו הולכים מחר ללונה-פארק וצפויים תורים ארוכים למתקנים. אתה חושב שתוכל לחכות בסבלנות?\"\nהפרעת קשב מלווה בדרך כלל בחוסר סדר, המתבטא בתהליכי החשיבה, בגוף ובסביבה. עזרו לילד לשמור על מרחב מסודר. עזרו לו לעקוב אחרי המטלות שלו באמצעות הקניית הרגלים כמו ניהול יומן או פתקי תזכורות. נסו ליצור סדר יום ברור ואל תשאירו דברים לרגע האחרון - הגבולות מעניקים לו ביטחון ורוגע. שיטתיות ועקביות הן מילות המפתח, וסדר וארגון יורידו את הלחץ מסדר היום.\nעודדו את הילד על כל דבר קטן שבו הוא מצליח, גם אם הוא נראה שולי. חזקו אותו והעצימו אותו כשהוא עומד במשימה, נענה לבקשה ומתנהג יפה. הרגילו אותו לתשומת לב חיובית ועודדו אותו ליצור מצבים שבהם הוא נהנה מתשומת הלב הזאת. זכרו כי משוב חיובי משנה התנהגות, בעוד שמשוב שלילי מפסיק רק באופן זמני את ההתנהגות השלילית.\nהשילוב של הטיפול בקליניקה והשינויים שהכניסה להתנהלות היומיומית בבית הניב תוצאות מהירות. חוויית ההורות של דנה השתנתה: \"יש לי ילד שאני יכולה ליהנות ממנו ולא רק לכעוס עליו, אני זוכה ליותר שיתוף פעולה מצדו וכתוצאה מכך יש לי יותר אנרגיה לתת בחזרה\".\nאפשר לדמות את הטיפול בילד עם הפרעת קשב לריצת מרתון - כדי לשמור על הכוחות מומלץ לקבל הדרכה נכונה ממטפלים מוסמכים. בכל מצב נתון אפשר ליצור שיפור, ומודעות ועבודה עם הכלים הנכונים יאפשרו תקשורת בריאה ושיתוף פעולה בין ההורה לילד,\nויורידו הרבה מהלחץ בבית. הקטינו ציפיות, צרו מטרות שניתן להשיגן והגדילו את היכולות שלכם ושל משפחתכם צעד אחר צעד."}
{"article_id": "0,7340,L-4025790,00.html", "header_title": "ריטלין: איך הוא משפיע וכמה הוא עולה?", "full_text": "נייר עמדה של הלשכה לאתיקה בהסתדרות הרפואית עורר פולמוס גדול: פרופ' אבינועם רכס ציין את האוטונומיה של חולה על גופו והזכיר גם את זכותו לקבל תרופות לשיפור איכות חייו, גם אם אין מדובר במחלה מוגדרת. בין היתר הוזכר ברמיזה גם הטיפול בריטלין ופרופ' רכס אמר בראיונות לתקשורת כי רופאי המשפחה רשאים לרשום ריטלין לכל אחד החפץ בכך לשיפור הריכוז וההישגים בלימודים.\nאולם קריאתו זו של רכס זוכה להתנגדות נחרצת מצד רופאי המשפחה. יו\"ר איגוד רופאי המשפחה אמר היום כי הורה לרופאי המשפחה שלא לרשום ריטלין\nהחומר ממנו מורכב ריטלין הוא מתילפנידייט, חומר מעורר. הוא פועל בדרך לא ברורה על מערכת העצבים באופן פרדוקסלי. במקום לעורר, הוא גורם לריכוז וקשב חד יותר אצל הלוקים ב- ADHD. הריטלין נתגלה לפני כ-50 שנה. התרופה שימשה תחילה לטיפול בדיכאון, אז התברר כי היא ממתנת תופעות של הפרעות קשב ומגבירה את יכולת הריכוז, הישגים בלימודים, יכולת לתפקד בבית ואת ההערכה העצמית.\nהחומר מתילפנידייט שמרכיב את הריטלין משפיע על מערכת העצבים המרכזית. פעולתו דומה לקפאין, אך בעוצמה רבה יותר, שמתקרבת לזו של סמים ממריצים דוגמת אמפטמינים. מחקר שנערך בארה\"ב, שעשה שימוש בהדמיות דיגיטליות של המוח, העלה שריטלין מגביר את רמתו של המעביר העצבי דופמין במוח. החוקרים מעריכים שהריטלין מגביר את שחרור הדופמין ובכך משפר את יכולת הריכוז והמיקוד.\nהתרופה ריטלין שווקה לראשונה בארצות הברית בשנת 1956. אז הטילו רבים ספקות ביכולתה של התרופה להביא לשינוי כלשהו אצל החולים. זו אולי הסיבה שנערכו עד כה מעל 3,000 מחקרים אודות הריטלין. עם זאת התרופה נבדקה רק על הסובלים מהפרעות קשב וריכוז ולא על נבדקים בריאים.\nריטלין, על פי אחת הטענות, נלקח מהסדרה \"מסע בין כוכבים\". בפרק \"רקוויאם למתושלח\" מוזכרת תרופה בשם ריטלין כתרופת פלא.\nבשנים האחרונות קמו לריטלין שתי מתחרות: קונצרטה וסטרטרה. חרף זאת, היא נותרה התרופה העיקרית בשימוש. ריטלין נמכרת כיום בגירסה רגילה ובשתי גירסאות לשחרור מושהה של התרופה. לאחרונה אישר ה-FDA מדבקה בשם Daiytrana המכילה את החומר מתילפנידייט. היא מיועדת לילדים המתקשים לבלוע גלולות.\nהתרופות הללו נבדקו רק באלה הלוקים בהפרעות קשב וריכוז. גם אצלם, התרופות יעילות רק ב- 70 עד 80 אחוזס מהחולים. התרופות מותרות לשימוש רק בילדים מעל לגיל 5, פשוט כי לא בוצעו עד כה ניסויים בנבדקים מתחת לגיל זה. התרופה אושרה ב-FDA ל-2 התוויות בלבד: ADHD (וכחלק מזה גם ל-ADD) ולנרקולפסיה. התרופה מאושרת גם בישראל ל-2 התוויות אלו בלבד.\nהשימוש בריטלין טומן בחובו תופעות לוואי ובהן ירידה בתיאבון, כאבי ראש, קשיים בהירדמות, כאבי בטן, טיקים וישנוניות. עם זאת, השפעת התרופה חולפת לחלוטין עם הפסקתה, ומכאן יתרונה הגדול. לפני מספר שנים קבע מינהל המזון והתרופות האמריקני ה-FDA כי לריטלין תתווסף אזהרה על סכנת מוות פתאומי, יתר לחץ דם, בעיות לב חמורות והפרעות התנהגותיות כמו תוקפנות ומאניה (התקף שיגעון).\nלא כל רופא בישראל מורשה לנפק מירשם לריטלין. התרופה, כמו גם אחיותיה (סטרטרה וקונצרטה) מותרת לניפוק רק על ידי מומחים לפסיכיאטריה או נוירולוגיה ולאחר אבחון הכולל אבחון פסיכולוגי ומבחן TOVA בו יושב המטופל מול מחשב ועוקב אחר תנועות משעממות של אובייקטים על המסך. המטופל נוטל ריטלין לאחר המטלה, ושב לבצע אותה. לאחר אלה על רופא המשפחה או רופא הילדים לשלול הפרעות אחרות המתבטאות כהפרעת קשב וריכוז, כמו הפרעות בבלוטת התריס (היפר או היפותירואיזידם), צליאק, אנמיה, מחסור בויטמינים מסוג B, ליקוי ראיה וליקוי שמיעה. לא ברור עדיין מה טומנים בחובם השינויים האחרונים והאם רופאי המשפחה יאותו לרשום ריטלין לכל מטופל החפץ בתרופה.\nהתרופות ריטלין קונצרטה וסטרטרה עלולות לגרום לתופעות לוואי חמורות ובין היתר אסורות לשימוש אצל:\nקיימים דיווחים אחדים על פוטנציאל התמכרות כתוצאה מהשימוש בתרופות. בתוך כך ישנן עדויות מרחבי העולם על שימוש לרעה בתרופות באמצעות ריסוק הגלולות והסנפתן, או פתיחת הכמוסות לשחרור מושהה ושאיפת הגרגירים.\nבאמצעות מרשם לאלה הסובלים מהפרעות קשב שאובחנו על ידי פסיכיאטר או נוירולוג יעלה הריטלין 14 שקלים לכמות של 30 כדורים במינון של 10 מ\"ג. בשאר המקרים, יוכל על פי הנחיות הר\"י לקבל אדם מירשם לריטלין באופן פרטי, על פי המחירים הבאים לחפיסה של 30 כדורים:"}
{"article_id": "0,7340,L-4172727,00.html", "header_title": "אל תסדרו במקומם: ללמד את הילדים מהי אחריות", "full_text": "כדי להפנים את מושג האחריות הם צריכים גם לחוות זאת בעצמם, ולא רק ללמוד מכם: ילד שמקבל על עצמו אחריות, כלומר תפקיד או משימה שבתחום אחריותו, לומד לתכנן משימות, לשמור על סדר וארגון ולגלות בגרות, התחשבות וסיפוק.\nהאמת היא שההזדמנות הראשונה ללמד את הילד את משמעות המושג אחריות מגיעה עוד לפני שהוא לומד ללכת. חשבו על זה: כשהתינוק מגלה את היכולת שלו להכניס צעצוע לקופסה ולהוציא אותו משם, זהו בעצם חלון הזדמנויות ללמד אותו שמחזירים את הפריט לאחר שמוציאים. בשלב זה הוא גאה ביכולתו החדשה ושמח בשמחתכם, הוא זוכה בחיזוק חיובי טבעי וה\"סידור\" נעשה בהנאה.\nלעומת זאת, אם הוא זוחל ומוציא משחקים ואתם זוחלים אחריו ומחזירים למקום בעוד הוא ממשיך הלאה למשחקים הבאים, איזה מסר הוא מקבל? מן הסתם הוא יניח שדברים פשוט חוזרים למקום מעצמם, או שיבין שזו עוד דרך מהנה להפעיל אתכם, כמו לזרוק דברים מכיסא האוכל או מהעגלה.\nאין זה אומר שצריך לכעוס על הפעוט או להעניש אותו, אלא להשתמש ביכולת שפיתח באופן חיובי, ולמקסם אותה כך שיחוש סיפוק וגאוה. אמרו, למשל, \"אתה לא רוצה לשחק יותר בקוביות? בוא נחזיר אותן לקופסה ונפתח את הלגו\". כשמדובר בפעוטות אמרו ועשו זאת יחד איתם.\nאם אין בביתכם עדיין חלוקת תפקידים מוגדרת, חכו למפגש המשפחתי הקרוב שבו כולם נוכחים, ארוחת שבת למשל, והעלו את הנושא בצורה חיובית - \"כדי שיהיה לנו נעים וקל יותר בבית, נחלק כעת ביננו את המשימות הנדרשות לביצוע\".\nערכו יחד רשימת משימות אישיות, שבהן כל אחד אחראי על סידור חדרו ועל איסוף חפציו, ומשימות ציבוריות, אלה הנוגעות למרחב המשותף. יהיו משימות הנדרשות כמה פעמים ביום, כמו לצאת עם הכלב, ויהיו משימות שבועיות כמו השקיית העציצים.\nהחליטו על תחום אחריות אחד או שניים שעליו מסוגל הילד להשתלט בהצלחה, בהתאם לגילו. הוא יכול למשל להחזיר את המשחקים למקום, לסדר את השמיכה על המיטה בבוקר או להכניס את הבגדים לסל הכביסה. ילדים גדולים יותר יכולים לערוך שולחן, לטאטא את החדר או לתלות כביסה.\nתלו את הרשימה שנקבעה במשותף במקום נגיש, למשל על המקרר במטבח. שימו לב: שביעות רצון אינה קשורה בהכרח לשוויון בחלוקת המטלות, אלא שכל אחד יתחייב אליהן על פי אמונתו ביכולת שלו לבצע אותן בהצלחה.\nדברו בפורום המשפחתי על תוצאות העמידה או אי העמידה ביעדים. למשל, אם חדר הילדים יהיה מסודר הם יוכלו להזמין חברים, ואם כל המשפחה תעמוד ביעדים במשך שלושה שבועות רצופים, תיסעו לחופשה לסוף שבוע.\nעל פי המחקרים דרושים 21 יום, כלומר שלושה שבועות, כדי להפנים שינוי ולהפוך אותו להרגל. הכינו טבלה וספרו בה שלושה שבועות, שבסופם יגיע התגמול המשפחתי או האישי.\nחשוב לחשוב גם על תגמולים קטנים שיחזקו את ההצלחות היומיות והשבועיות, למשל לתת כאמור לחבר לבקר את הילדים אחרי הצהריים, לצאת לסרט עם חברים ברמה השבועית ויום כיף בלונה פארק לאחר שלושה שבועות.\nואם הילד לא עומד במשימות האישיות, לא בשל מחלה או קושי כלשהו אלא בשל דחיינות - הספירה מתחילה מחדש.\nלעומת זאת, אם הילד רואה שהוא מתעכב מסיבה כלשהי ומבקש מאח או מהורה שיורידו במקומו את הכביסה מהחבל לפני שתירטב בגשם, למשל, סימן שהוא היה אחראי מספיק למצוא פתרון למטלה שלו, אף שלא ביצע אותה בעצמו, ולכן ייחשב היום הזה בספירה.\nכשהילד יבצע את המטלות, שבחו אותו והדגישו שהוא תרם לרווחתו ולרווחת המשפחה. אמרו, למשל: \"איזה יופי שמילאת את המשימה שלך בקיפול הכביסה, הרבה יותר נעים לשבת בסלון בלי ערמות בגדים מסביב\", או \"יופי שהוצאת את הכלב למרות שזה תור אחותך, היא מתעכבת אצל חברה והוא כבר ממש לא יכול היה להתאפק!\"\nהילד רוכש כך תחושת אחריות אישית וחברתית, ומבין שיש דברים שצריך לעשות - גם אם לא תמיד רוצים - כדי שיהיה נעים יותר בחדר ובבית. ילד שחווה תחושת אחריות אישית וחברתית זוכה לתחושת ערך עצמי גבוהה יותר.\nבדרך כלל כשמדברים על אחריות, עולה מיד נושא שיעורי הבית, שמהווים מקור לחיכוכים ותסכולים בבתים רבים. על מי מוטלת האחריות להכנת שיעורי הבית, על הילדים או הוריהם? לדעתי, התשובה טמונה בעיקר בגיל הילדים ובכישורי הלמידה שלהם.\nילדים בכיתות הנמוכות רוכשיםהרגלי למידה בבית הספר, ושיעורי הבית מהווים חלק חשוב ומהותי בתרגול ההרגלים בבית והטמעתם. בשלב זה האחריות על ביצועם נמצאת בידי ההורים, כיוון שהם מודעים לחשיבותם והילדים עדיין לא.\nבנוסף, ילדים צעירים אינם מסוגלים לתכנן לטווח ארוך, וגם אם תסבירו שוב ושוב שהם זקוקים לציונים טובים בשביל העתיד, הם לא יקשרו בין החלום שלהם להיות טייס או זמר ובין שיעורי הבית בעברית ובחשבון. מבחינתם הם צריכים ציונים טובים כדי שאתם והמורה תהיו מרוצים.\nאיך בכל זאת עובדים עם הילדים לאורך זמן על קבלת האחריות בנושא?\nהעבירו לילדים מסר שלפיו גם הם צריכים להיות מרוצים. כשהם מראים לכם בגאוה את שיעורי הבית ש(סוף סוף) סיימו, תנו להם משוב חיובי: \"איזה יופי, סיימת לענות על כל השאלות\", ומיד הוסיפו בחיוך: \"אתה מרוצה?\", \"אתה יכול להיות גאה בעבודה שלך!\" או \"איך זה מרגיש?\" - כל אלה משפטים שמחזירים את הכדור אל הילד, מחזקים אותו ותורמים להפנמת הערך העצמי שלו.\nשימו לב, תנאי בסיסי הוא למצוא את משבצת הזמן הטובה ביותר עבורם להכנת השיעורים, כלומר, השעה ביום שבה הריכוז שלהם במיטבו. עם בתי, למשל, גיליתי שהזמן הטוב ביותר עבורה הוא בבוקר, כיוון שהיא קמה מוקדם, עירנית ונמרצת. לעומת זאת, בני מכין את השיעורים אחרי הצהריים, כיוון שהוא אוהב למשוך את הבוקר באיטיות ודווקא אחרי הלימודים הוא אנרגטי יותר.\nברגע שמצאתם את המשבצת המתאימה ביום, סמנו אותה כזמן לימוד מוגדר עבור הילד ותכננו את סדר יומו בהתאם.\nככל שהילדים מתבגרים, מומלץ בחום לשחרר ולהעביר אליהם את האחריות. הם כבר רכשו מיומנויות למידה ויודעים היטב את ההשלכות של הכנת שיעורים או אי הכנתם.\nאם פיתחו הרגלי למידה טובים בראשית הדרך, המסר העובר מאיתנו בהעברת האחריות הזו הוא שאנו סומכים עליהם. זה יחזק בהם את תחושת הערך והביטחון העצמי. עם זאת, חשוב שידעו תמיד שאתם זמינים עבורם לעזרה בשעת הצורך.\nולסיום, רעיון קטן עם פוטנציאל גדול להפוך את הכנת השיעורים לחוויה מהנה, אצל ילדים המתקשים לשבת ולהכין שיעורים: משחקים מדרבנים. ברוב המקרים השימוש הוכח כנחוץ רק לזמן קצר, כיוון שהילדים הפנימו את הרעיון שכדאי לסיים את השיעורים במהירות כדי להתפנות לדברים מעניינים אחרים:\nהרעיון לתגמל את הילדים על נקודות ציון בדרך להשלמת השיעורים, כדי להשיג את השלם בגמר הכנתם. אתם מוזמנים להיות יצירתיים ומתוך היכרותכם עם הילד לפתח רעיונות מיוחדים שיעבדו היטב בביתכם."}
{"article_id": "0,7340,L-4112305,00.html", "header_title": "הפרעה בעלייה: אחד מכל 10 ילדים הוא ADHD", "full_text": "נתונים חדשים של המרכז לבקרת מחלות בארצות הברית (CDC) מצביעים על עלייה משמעותית במספר הילדים המאובחנים כלוקים בהפרעות קשב וריכוז (\n).\n\t על פי הנתונים שפורסמו בסוף השבוע קרוב לאחד מכל 10 ילדים בארצות הברית מאובחנים כסובלים מ-ADHD. בין השנים 1998 ל-2009 הגיע אחוז הילדים המאובחנים כלוקים בהפרעה ל-7% עד 9%. ההפרעה נמצאה שכיחה יותר אצל בנים ואצל ילדים המגיעים ממעמד סוציו-אקונומי נמוך.\nאו במודעות גבוהה יותר של הורים, אנשי חינוך ורופאים להפרעה. כך או כך, אמרו החוקרים, ההפרעה ממשיכה להתפשט והממצאים, לדבריהם, הם בעלי השלכות משמעותיות על החברה, החינוך, משפחת הילד ועתידו. בארץ אין נתונים מדוייקים על מספר הלוקים ב-ADHD אולם על פי ההערכות המספרים דומים לאלו שבארצות הברית.\nADHD היא תסמונת המאופיינת באימפולסיביות, תזזיתיות, הפרעות בריכוז וחוסר מנוחה. למרות הטיפולים היעילים, הורים רבים עדיין נמנעים מלטפל בילדיהם בתרופות מחשש להתמכרות. התוצאה מכך הרסנית: הידרדרות בלימודים, נסיגה חברתית ושיעור גבוה של תאונות דרכים, פשיעה והתמכרויות.\nטרם האבחון ינתנו שאלונים להורים ולמורים. שאלונים אלו צריכים להיות שאלוני אבחון (אחד מהם קרוי שאלון קונרס). הרופא המאבחן רשאי להמליץ על השלמות האבחון בכלים אובייקטיביים הכוללים הערכה קוגניטיבית, הערכה פסיכיאטרית והערכה תפקודית.\nבתוך כך מקובל לבצע בדיקות קשב ממוחשבת, כגון TOVA, או בדיקת קשב מתמשך (CPT). בדיקות אלה מבוצעות תחילה ללא ריטלין, התרופה הנפוצה לטיפול בהפרעת קשב, ואחר כך עם ריטלין. במהלך הבדיקה נמדדים דיוק, מהירות תגובה והשתנותה, השמטות או תוספות פרטים. תוצאות הבדיקה מושוות לביצוע נבדקים בני גילו של המטופל באוכלוסייה הכללית ובאוכלוסייה עם הפרעות הקשב."}
{"article_id": "0,7340,L-3618207,00.html", "header_title": "\"הילד שלי עקשן כמו פרד\"", "full_text": "הורים יקרים, אם הילד שלכם מתעקש ללבוש את אותו הבגד זה היום הרביעי ברציפות, למרות שהוא מלוכלך ומריח לא משהו, אם הילד שלכם \"ננעל\" בסירובו לטעום או לאכול מזון חדש ומזין שהכנתם עבורו בעמל רב, אם ילדכם מוכן לשחק רק עם חבר אחד ורק במשחק אחד מסוים, מסרב בכל תוקף להכין שיעורי בית, להעביר ערוץ בטלוויזיה או ללכת לישון בזמן שנקבע על ידיכם, הטור הזה נכתב עבורכם.\nחשוב להדגיש כבר כאן כי עקשנות אינה בהכרח תכונה בלתי ראויה. נהפוך הוא, כולנו שואפים לחנך את ילדינו לעקשנות חיובית, כזו אשר מעניקה לילדינו את הכוח והיכולות לא לוותר, להתמיד ולנסות שוב ושוב, עד שהם מצליחים.\nזוהי העקשנות השלילית או הסרבנות אם תרצו, שקשה לנו מאוד עימה. השימוש הבלתי פוסק ב\"לא רוצה\" או \"לא מוכן\", כמעט לכל דבר והסירוב הנחוש להתנהג כראוי, לגוון, לשתף או למלא אחר הוראות ההורה, הם אלה המקשים עלינו ההורים לכוון ולהדריך את ילדינו למעשים טובים ולסייע להם להתמודד עם קשיים הצפויים להם בחיים.\nהורים יקרים, לפני שאתן לכם מספר עצות מעשיות כיצד לחנך את ילדיכם לעקשנות חיובית וכיצד להתמודד עם עקשנותם השלילית, חשוב שנדע כי עקשנות לסוגיה היא תכונה נלמדת בעיקרה ואנחנו ההורים, אם נרצה בכך או אם לא, משמשים כמורי הדרך וכמעצבי טיב וסוג העקשנות אותה יטפחו ויסגלו ילדינו.\nוויתור חוזר ונשנה לילד, כאשר הוא מתרגז, כועס או מסרב לעשות משהו ואי התעקשות כתוצאה מחשש ההורה פן יכעיס את ילדו, יעצבו בהדרגה ילד בעל תכונות עקשנות שליליות.\nרגישות ומיומנות הורית אשר, בין היתר, אינה מחמיצה הזדמנות לחזק את הילד במצבים בהם הוא לא מוותר עד אשר הוא מצליח לפתור נכונה תשבץ, פאזל, תרגיל בחשבון או להרכיב מטוס שקיבל ליום הולדת, יעצבו אצל הילד תכונות של עקשנות חיובית, אשר כה חיוניות להמשך דרכו בסבך החיים.\nכל שנותר הוא לפרט את השלבים בחינוך לעקשנות חיובית ואת דרכי ההתמודדות אשר נמצאו כיעילות ביותר מול אותה עקשנות שלילית, אשר יש בכוחה לתסכל רבים מאיתנו ההורים.\nהכנה מנטאלית מתאימה של ילדנו להתמודדות עם קושי צפוי, תסייע להם להתמודד עימו בעיקשות ובסבלנות. הכנה זו כוללת הגדרת ציפיות, הבעת בטחון ביכולתו של הילד להתמודד בהצלחה עם הקושי והגדרת התנאים לבקשת עזרה.\nלדוגמא, ממש לפני שהילד מתחיל להרכיב את הפאזל רצוי לשבת איתו ולומר: \"בן חמוד, בפאזל הזה יש 40 חלקים וזה המון. אני חושבת שזה לא יהיה פשוט להרכיב אותו בעיקר בהתחלה ותזדקק למידה רבה של סבלנות. אני בטוחה שתצליח, רק תצטרך להתאזר בהרבה סבלנות ולא לוותר. בוא תנסה לבד 10 דקות ואם לא תצליח, תקרא לי ואני אבוא לעזור לך\".\nלצערי, יש לנו ההורים נטייה לקבל זאת כמובן מאליו, כאשר ילדינו מתמודדים עם קושי ואינם מוותרים ואנחנו לא מוצאים לנכון או שוכחים לחזקם ולעודדם דווקא במצבים אלה. איני יכול להפריז בחשיבות הרבה של חיזוק ועידוד במצבים אלה. כאשר אנחנו רואים שהילד מנסה שוב ושוב למצוא את החלק המתאים בפאזל או לפתור את הבעיה בחשבון שניתנה לו, רצוי מאוד לגשת אליו מיד ולשבחו בחום, בהתלהבות ובהערצה כנים. חיזוק מיידי, רגיש וחם כזה הוא המפתח לעיצוב התכונה של עיקשות חיובית או התמדה אצל ילדינו.\nכאשר הילד מוותר בקלות או מסרב להמשיך, חשוב שנבקש ממנו בשקט אך בנחישות ובהחלטיות להסביר את מהות הקושי וחשוב ביותר לבקשו לנסות שוב להתמודד עם האתגר, תוך מתן סיוע המשמש במקרה זה כחיזוק על התמדה והתעקשות לסיים את המטלה עד תום. שימו לב הורים, חשוב מאוד שלא נבצע את המטלה במקום הילד, ושלא נאפשר לו לוותר על ביצועה בעקבות התרגזות והבעת תסכול באופן לא ראוי.\nמחקרים וניסיון חיים מלמדים על חשיבות סדר יום קבוע כבסיס לחינוך לאחריות אישית ולהפחתת סירוב ועקשנות שלילית של הילדים. כאשר קמים בבוקר, אוכלים ארוחת ערב, מכינים שיעורי בית, מתרחצים והולכים לישון בזמנים קבועים במהלך השבוע - הדבר הופך להרגל והסבירות לסרבנות ועקשנות שלילית בנושאים חשובים אלה פוחתת.\nכאשר הורים מגדירים לילדיהם מראש ציפיות התנהגות הסבירות לעקשנות שלילית, חוסר שיתוף הפעולה והסרבנות של ילדיהם פוחתים משמעותית. רצוי לשבת עם הילדים במוצאי שבת, לתאם ולהגדיר את הציפיות הקבועות וגם את המיוחדות לאותו שבוע. זוהי הזדמנות מצוינת לתכנן ולהזכיר לילדים את אשר עליהם לבצע בשבוע המתחיל למחרת, כולל לוחות זמנים, דיון בחילוקי דעות אפשריים ופתרונן. כך תוכלו להתחיל את השבוע ברגל ימין.\nהגדרת ציפיות ותכנון משותף של סדר היום הנעשים מדי יום עם חזרת הילד מבית הספר או הגן או במהלך רוטינת השינה, מקטינים את הסבירות לעקשנות לא נאותה. במהלך הגדרת הציפיות, ההורה עובר עם הילד על סדר היום, מפרט את הקשיים הצפויים, מביע את בטחונו כי הילד יצליח במשימותיו ומחזקו על ההקשבה. רצוי לבקש מהילד לחזור במילים שלו על הציפיות, כדי למנוע אי הבנות אפשריות.\nמתן הוראה בקול רגוע ושקט, תוך יצירת קשר עין עם הילד, אך עם זאת בהחלטיות ובטון משולל סימני שאלה ותחנונים, מקטינים בהרבה את הסיכוי להתנגדות, לסירוב ולעקשנות שלילית. הסבירות להתנגדות לסיים משחק אהוב וללכת ולהתחיל ברוטינת השינה, גבוהה יותר כאשר ההורה שואל בטון כמעט מתחנן בעת מתן ההוראה לדוגמא: \"חמוד שלי, אתה מוכן אולי לסגור את הטלוויזיה וללכת לישון כי מאוד מאוחר\". עדיף: \" דניאל, הסתכל עלי, סגור בבקשה את הטלוויזיה וגש לחדרך\", הנאמר בקול שקט מנומס אך נחוש והחלטי.\nחשוב מאוד לא לשכוח לחזק, לעודד ולפרגן לילד מכל הלב כאשר הוא מתגבר על עקשנותו השלילית ומפגין שיפור ביכולתו לשתף פעולה עם ההורים. אל לנו לראות בהתנהגויות חיוביות אלה דבר מובן מאליו. נהפוך הוא, עלינו לנצל כל הזדמנות לחזקן. חיזוקן התכוף כאמור יביא בעקבותיו המשך של שיתוף פעולה והפחתה משמעותית בהפגנת עקשנות לשמה.\nגם כאשר ההורה מקפיד על סדר יום קבוע, הגדרת ציפיות, מתן הנחיה שקטה וברורה וחיזוק שיתוף פעולה והתנהגות אחראית, עדין יש סיכוי שלעיתים הילד יתמיד בסירובו ובהתנהגותו העיקשת.\nבמקרים כאלה חשוב מאוד לשמור על קור רוח, לא להתעצבן, לאיים או לצעוק על הילד, אלא לחזור על ההוראה בקול שקט מספר פעמים עד שהילד מפסיק את סירובו ומתחיל לבצע את אשר נקבע. באם הילד ממשיך בסירובו ההורה יכול לבטל או להפסיק פעילות אהובה על הילד לזמן מה, עד שהילד ישתף פעולה ויבצע את אשר התבקש. זוהי סיטואציה מאוד לא פשוטה והורים רבים מנסים להימנע ממנה, אך רק התמדה, אי ויתור תוך הקפדה על קור רוח, תאפשר לילד ללמוד לשתף פעולה ולוותר על התכונה המעצבנת שקראנו לה כאן עקשנות שלילית. בהצלחה, הורים יקרים!"}
{"article_id": "0,7340,L-4147960,00.html", "header_title": "בלי \"אמרתי לך\": 3 משפטים שאסור להגיד לילדים", "full_text": "למילים שבהן אנו משתמשים יש השפעה על האחר והן יכולות לרומם או להפיל אותו באותה הקלות. כשמדובר בילדינו, אנו רוצים כמובן להבטיח שנשתמש במילים \"בונות\", כדי לטפח בהם ביטחון עצמי.\nכשנתקלים במילה שאינה משרתת את מטרתה, גם אם היא נפוצה ושימושית, עדיף לחפש לה תחליף נוח שישרת טוב יותר את המטרה.\nהנה שלוש דוגמאות למשפטים או מילים אשר יכולים לשנות משמעותית את התחושה הפנימית של כל בני המשפחה, ותחליפים ראויים שישדרגו את התקשורת עם הילדים.\nמי לא זוכר את צמד המילים השנוא \"אמרתי לך\", זה שמוכיח שהדובר צודק ואתם טועים. כילדים העדפנו לפעמים לסבול בשקט, רק כדי לא לשמוע את התוכחה הזו. אז איך קרה שדווקא עכשיו, כשגדלנו, אנחנו מוצאים את עצמנו אומרים לילד הפרטי שלנו אותן מילים בדיוק?\nאנו עושים שימוש ב\"אמרתי לך\" כשאנחנו צופים אסון העומד להתרחש. למשל, צועקים לילד \"תזיז את הכוס מקצה השולחן לפני שתיפול\" (ורגע אחרי זה הכוס על הרצפה), או כשהילדים משתוללים ואנחנו קוראים להם להרגע לפני שמישהו ייפגע (ורגע אחרי זה צריך לקרוא לחובש) אלו מקרים קלאסיים שבהם המשפט הראשון שנורה מהפה הוא \"אמרתי לך!\" - אבל למה הוא באמת מועיל?\nאנו מקווים אולי שהילדים יפנימו שאמא תמיד צודקת ויישמעו לאזהרה הבאה, אבל הרי לא כך הדבר. \"אמרתי לך\" משאיר את האחריות אצלנו, בעוד שאנחנו לא באמת רוצים להיות רק צודקים, אלא מעדיפים שהילד יתעשת רגע לפני האסון, ייקח יוזמה וימנע אותו. איך נחזיר את האחריות אליהם?\nבמקרים אחרים אנו משתמשים ב\"אמרתי לך\" בסיטואציות חיוביות דווקא. למשל, כשיש\nאבל ילדכם לא רוצה ללכת, מפטיר משפטים כמו \"אין לי שם חברים\" או \"ממילא לא ישתפו אותי\". אתם משכנעים אותו ללכת ומבטיחים שיהיה בסדר, והוא מוכן לצאת מהבית. כשאתם מגיעים לאסוף אותו הוא מתעכב ולא רוצה לבוא כי הוא באמצע משחק, ולבסוף נכנס לאוטו כולו חיוכים ומחזיק ביד את הפתעת יום ההולדת.\n\"נו, איך היה?\" אתם שואלים, והוא עונה: \"כיף!\". \"אמרתי לך?!\", אתם אומרים בקול ניצחון, והילד עונה בחוסר חשק: \"כן\".\nאני מציעה בפשטות להחליף את הצמד \"אמרתי לך\" במילה \"חבל\". זה ישקף מצויין את ההרגשה שלכם לאחר האסון כמו גם יעביר להם את המסר שניתן היה למנוע אותו וכי הם יכלו לעשות זאת: \"חבל שלא הזזת את הכוס קודם...\" ו\"חבל שלא הפסקתם את ההשתוללות לפני שדני נפל!\". יותר מזה לא צריך. הם יודעים שאמרתם את זה קודם...\nואחרי האסון? שתפו אותם בתיקון או מזעור הנזק. שיביאו מטלית לנקות את המיץ שנשפך, שיביאו את קופסת העזרה ראשונה וכדומה. זה מחזיר להם את השליטה במצב ואת המודעות לכך שיש מה לעשות, הם לא חסרי אונים אל מול התוצאות.\nבסיטואציות חיוביות התחליף שאני מציעה הוא: \"זה בדיוק מה שקיוויתי בשבילך!\" שומעים את האהבה? גם ילדכם ישמע אותה. אם ניקח את אותה דוגמה, כשהילד נכנס לאוטו כולו חיוכים אחרי מסיבה ששיכנעתם אותו ללכת אליה. \"נו, איך היה?\" אתם שואלים. \"כיף!\" הוא עונה.\"באמת? אני כל כך שמחה, זה בדיוק מה שקיוויתי בשבילך!\"\n\"אבל\" היא מילה קטנה ומרגיזה שיש לתת עליה את הדעת. כולנו מכירים את ההרגשה כשמישהו קורא לנו לשיחה, משבח אותנו ואת פועלנו ואנחנו כבר יודעים שעומד להגיע \"אבל\". המילה הזו אכן מגיעה לעתים קרובות, ומביאה עמה טון שלילי שמבטל מבחינתנו את כל מה שנאמר לפני כן.\nככה גם מרגישים ילדינו כשאנו עושים שימוש במילה הזו. למשל: \"אתה ילד מוכשר וחכם, אבל אתה לא מתרכז ושיעורי הבית שלך מלאים בטעויות!\". הילד שומע את הטון שלכם ואת המילה \"אבל\", והמשפט צורם באוזניו כאילו אמרתם \"אתה ילד טיפש שלא יצלח לכלום, ואני מאוכזבת וכועסת\". בשלב הזה הילד מתוסכל ונוטה להרים ידיים.\nמתי עוד נעשה שימוש ב\"אבל\"? בוויכוחים אין-סופיים על דברים קטנים, וזה נשמע בערך כך: הילד: \"...אבל אני רוצה!\", ואתם: \"אבל אני אמרתי לא!\". הילד: \"אבל אני רוצה!\", ואתם: \"אבל אמרתי לא!\". גם במקרה הזה, ה\"אבל\" מבטל את מה שנאמר, וכל צד מרגיש שלא שמעו אותו. הוויכוח הזה יכול להמשיך ולהמשיך ובדרך כלל ינצח בו מי שירים את קולו חזק יותר.\nאני מציעה את הצמד \"ועם זאת\" (שימו לב, לא \"למרות זאת\", שגם הוא מבטל). \"ועם זאת\" מעביר מסר שהילד גם חכם וגם קשה לו להתרכז. אם ניקח את הדוגמה הקודמת ונבחן אותה באור חדש, נוכל לומר \"אתה ילד מוכשר וחכם, ועם זאת אתה לא מצליח להתרכז ושיעורי הבית שלך מלאים בטעויות\". כעת אתם פשוט מתארים מצב, שבו הילד חכם ולא מצליח להתרכז, אז ודאי שיהיו טעויות.\nכיוון שאמרתם כך, השיחה שתמשיך משם עסוק במציאות פתרונות למכשול. אתם מוזמנים לשאול \"מה אתה חושב שיוכל לעזור לך להתרכז?\", ואם הילד לא ידע תציעו רעיונות כמו \"אולי נמצא לך פינה שקטה יותר לעבוד בה\" או \"אולי תעשה הפסקה קטנה להתרעננות ואז תחזור לפתור את התרגילים\" וכן הלאה.\nברגע שהוצאנו את המילה \"אבל\" מתוך המשפט, קל יותר לשמוע אותו כמשפט שלם והילד יוכל להפנים את העובדה שאתם מעריכים אותו ומאמינים בו. בצורה הזו הוא גם יהיה פתוח למצוא פתרון לדבר שמונע ממנו להצליח כפי שהיה יכול.\nבמקרה של ויכוחים, \"ועם זאת\" יעביר לילד מסר שלפיו שמעתם אותו ואתם עדיין חזקים בעמדתכם. במילים אחרות, הוא יבין שאין טעם להתווכח. הנה כך: ילד: \"אבל אני רוצה\", הורה: \"שמעתי שאתה שאתה רוצה X, ועם זאת אני לא מסכים!\". פשוט וברור. זה לא אומר שהם יקבלו את הסירוב באהבה, אבל הם יבינו שבזה הנושא נסגר, לפחות בשלב זה.\nבשלב הבא הם מגיעים עם המסר הסוחט רגשי: \"אבל לכולם יש!\". כאן עליכם להיזהר ולא ליפול למלכודת. אל תשאלו \"מי זה כולם?\", כי הרי התשובה לא משנה באמת להחלטה שלכם. אל תגיבו גם ב\"לא מעניין אותי כולם!\", משום שהילד יפרש זאת כאילו לא אכפת לכם ממנו ומהצרכים שלו.\nהישארו רגועים ודבקים בעמדתכם: \"יכול להיות שלכולם יש, ועם זאת אני לא מסכים\". רצוי להוסיף מילה על הסיבה לסירוב, על העמדות הערכיות, הכלכליות, הבריאותיות, הבטיחותיות או אחרות שאינן משתנות, כדי לחסוך גם ויכוחים עתידיים.\nהאומנם נדרש תמיד לומר \"סליחה\"? לדעתי, ברוב המקרים דווקא לא. נניח\nולפתע האחד נושך את השני - מקרה שלכל הדעות הוא חמור ואין להתעלם ממנו. כשאנו מגיעים לחדר אנו רואים את האחד בוכה בכאב ועלבון ואת השני עומד לידו. התגובה הרווחת המיידית היא \"מה עשית? תגיד מהר סליחה!\".\nהילד בהתחלה לא רוצה לומר זאת, אבל אחרי עוד צעקה או שתיים מפטיר \"סליחה\". הילד הנפגע, שהחליש קצת את הבכי כדי שיוכל להקשיב לחילופי הדברים, מתנחם בסליחה הקלושה ובעיקר בתשומת הלב שהרעפנו עליו. הילד שנפגע מקפל את כבודו האבוד ופונה ללכת, ואילו הילד הפוגע נשאר לצדנו, מצוברח. לדעתו הגיע לאחיו שינשכו אותו כי הוא ילד מעצבן, וסתם הכרחנו אותו להגיד סליחה. כשאמרנו \"תגיד סליחה\" רצינו שיבין שפגע, שיגלה אמפתיה ובעיקר שיביע חרטה, אבל זה לא קרה.\nניקח אותה סיטואציה: הילדים רבים, אנו שומעים בכי ומגלים ילד אחד עם סימן נשיכה על היד ואת השני עומד לידו. אני מציעה לבקש מהילד הפגוע להראות לכם את הסימן, להביע דאגה ולשאול איך הוא מרגיש. כעת בקשו ממנו שיראה לילד הפוגע את הסימן שנוצר ויאמר לו כמה זה כואב ואיך הוא מרגיש. חשוב מאוד לתת לו מקום לבטא את עצמו כדי לתת לו כח, ולא נדבר בשמו ונקבע את מעמדו כקורבן שצריך שיגנו עליו.\nברוב המקרים, הילד הפוגע המום מתוצאות מעשיו. נכון, הוא התרגז ורצה להכאיב, אבל הוא לא התכוון עד כדי כך שיישאר כזה סימן. הוא נבוך ולא יודע מה לעשות. \"\n\"\n\t היא אפשרות אחת, אבל בהחלט לא היחידה.\nבמקום להכתיב לו \"תבקש סליחה!\", ניתן לו אפשרות לבחור: \"מה אתה יכול לעשות כדי שדני ירגיש טוב יותר?\". אם אין לו רעיון, הציעו לו: אתה יכול להביא לו קרח, אתה יכול (ברשות בלבד!) לתת לו נשיקה או לעשות לו נעים במקום הכואב, אתה יכול לבקש סליחה, אתה יכול לתת לו סוכריה, אתה יכול לשאול אותו מה יעזור לו ועוד.\nמה שהילד יבחר יהיה בסדר, כי זה יבוא ממנו ויהיה אמיתי ונכון מבחינתו. אם באותו הרגע הוא כועס מכדי להשלים, חזרו לזה כשיירגע ומצאו דרך לגישור.\nמאוחר יותר, בזמן רגוע המתאים לשיחה לא כעוסה, דברו עם הילד ונסו להבין טוב יותר את הסיטואציה ואת הבחירה שלו בהתנהגות שלילית. אם הילד אומר שגם הוא נפגע, אל תבטלו זאת ואל תמעיטו מערך החוויה שלו. אמרו לו שאתם מבינים שהוא נפגע, ועם זאת תפקידכם הוא להביא למודעות גם את תחושות הצד שנפגע.\nלמדו אותו שתמיד יש בחירה, ובחנו יחד אפשרויות תגובה נוספות ולתוצאות שהן עשויות להוביל. זו הדרך האמיתית להבטיח שינוי התנהגותי.\nחשוב להבין שהמילה \"סליחה\" כשלעצמה אינה פותרת את הבעיה. להפך, הערך של המילה יורד ככל שמשתמשים בה יותר בסיטואציות דומות. אם ילד אומר \"סליחה\" וחוזר להרביץ, מה שווה סליחתו? עדיף שלא יאמר סליחה אך ילמד להימנע מהתנהגות פוגענית.\nמתי כן חשוב לומר \"סליחה\" מיד? כשפגענו במישהו בטעות. אז חשוב מאוד לומר \"סליחה, זה לא היה בכוונה\", כדי שהפגיעה תהיה רק בגוף ולא בנפש. אם ילד רץ ונתקל בילד אחר שנפל, למדו אותו להושיט לו יד לעזרה ולומר לו \"סליחה, זה לא היה בכוונה\" כדי שהשני ידע שלא ניסו לפגוע בו במזיד. תאונות קורות, אבל לתגובות שלנו יכולה להיות חשיבות אם ישאירו משקעים או לא.\nכבני אדם, ובמיוחד ילדים, אנו נוטים לקחת דברים אישית, ואם מישהו פגע בנו זה בוודאי היה בכוונה ואנו מיד נעלבים או כועסים. המילים \"סליחה, זה לא היה בכוונה\" מטהרות את האווירה וממיסות מיידית את הכעס."}
{"article_id": "0,7340,L-4244605,00.html", "header_title": "המרשם ל-100 בחשבון: ריטלין מגיל קטן", "full_text": "מחקר חדש שנערך באיסלנד מצא כי טיפול מוקדם בתרופות כמו ריטלין וקונצרטה מונע הידרדרות בלימודים - ובמיוחד במתמטיקה. תוצאות המחקר, המתפרסמות לראשונה ב-ynet, יפורסמו במלואן בגיליון הקרוב של כתב העת היוקרתי לרפואת ילדים Pediatrics.\nהשימוש בתרופות להפרעות קשב וריכוז הוא נפוץ ביותר, אולם אין מספיק עדויות רפואיות לכך שהתרופות הללו אכן מביאות להישגים אקדמיים גבוהים יותר. במחקר החדש בדקו החוקרים את הקשר בין השימוש בתרופות הללו לבין הישגים לימודיים על פני תקופה של שלוש שנים.\nהפרעת קשב וריכוז היא תסמונת המאופיינת באימפולסיביות, תזזיתיות, הפרעות בריכוז וחוסר מנוחה. למרות הטיפולים היעילים הורים רבים עדיין נמנעים מלטפל בילדיהם בתרופות מחשש להתמכרות. התוצאה מכך הרסנית: הידרדרות בלימודים, נסיגה חברתית ושיעור גבוה של תאונות דרכים, פשיעה והתמכרויות.\nנתונים אחרונים של המרכז לבקרת מחלות בארצות הברית (CDC) מצביעים על עלייה משמעותית במספר הילדים המאובחנים כלוקים בהפרעות קשב וריכוז. על פי הנתונים, קרוב לאחד מכל 10 ילדים בארצות הברית מאובחן כסובל מהן. בין השנים 1998 ל-2009 הגיע אחוז הילדים המאובחנים כלוקים בהפרעה ל-7% עד 9%. ההפרעה נמצאה שכיחה יותר אצל בנים ואצל ילדים המגיעים ממעמד סוציו-אקונומי נמוך.\nאין כמעט תרופה שנחקרה יותר מהריטלין בעשורים האחרונים. מאות מחקרים שבוצעו בקרב מטופלים הסובלים מהפרעות קשב גילו שהריטלין אינו גורם להתמכרות אם הוא נלקח במינונים שהותאמו על ידי רופאים. התרופה מסולקת במהירות מהגוף כך שאינה מצטברת ולכן הסיכונים לטווח ארוך נמוכים מאוד. למעשה נתגלה שמטופלים שנטלו ריטלין תחת פיקוח רפואי הפחיתו את הסיכון להתמכר לאלכוהול ולסמים.\nיעילות הריטלין ודומותיה (כמו קונצרטה) גדולה יותר כשהיא משולבת בטיפול פסיכותרפי. כיצד, אם כן, מצליחה\nתרופה מעוררת לטפל בהפרעות קשב ולשפר ריכוז? ההערכה היא שהריטלין מווסת את מערכות הקשב והערות ומתאים אותן לסביבה. כך משתפרת היכולת להתמקד ולברור את הקלט הרצוי מבין שלל הגירויים."}
{"article_id": "0,7340,L-4105851,00.html", "header_title": "לבן הזוג שלך יש הפרעת קשב? כך תשרדו בזוגיות", "full_text": "האם המאמץ אפשרי, או שהפרעת הקשב תשחק במהרה את מערכת היחסים? אנשים עם\nנוטים לחוות את עצמם כלא טובים מספיק ולפתח עמדה ביקורתית כלפי עצמם והזולת, אז האם ניתן כך לקיים זוגיות שבה הבנה, קבלה וסבלנות הן אבני יסוד?\nהפרעת קשב היא תסמונת שעלולים בקלות לפספס, כיוון שהסימפטומים שלה דומים לקשיים אחרים כגון בעיות שינה, הפרעות נפשיות או טראומות אחרות.\nאבחון הפרעת הקשב חייב להיעשות על ידי איש מקצוע מומחה, אך בתוך זוגיות יומיומית ניתן לשים לאיתותים מקדימים המרמזים על האפשרות. הסימנים רבים ומשתנים מאוד לאדם, ולעתים יכולים אפילו להיראות כדבר והיפוכו אצל שני אנשים שונים.\nמערכת יחסים זוגית דורשת בנייה הדרגתית כדי להגיע לקרבה המבוססת על אמון, אולם מהסובלים מהפרעות קשב מתאפיינים בחוסר סבלנות לתהליכים, בצורך בסיפוק מיידי, ב\"התלהטות\" ולאחר מכן נפילה מהירה.\nכדי שתתפתח קרבה נדרשים בני הזוג להיחשף רגשית ולהוריד מסכות, אך בעלי הפרעות קשב חוששים לעתים קרובות מחשיפת החולשות שלהם, ומפתחים דפוס של הסתרה ופחד מגילוי האמת. העובדה שהם סובלים מדימוי עצמי שלילי, המוביל בתורו לתחושת עלבון ונחיתות מתמדת, לא תורמת לתחושת הערך העצמי שלהם במערכת היחסים.\nניהול חיים משותפים דורש הצבת מטרות ריאליות ומחויבות להשיגן, אבל בעלי הפרעות קשב נוטים להציב מטרות לא מציאותיות, להתפזר על פני כמה יעדים בו זמנית ולא להשלים את המשימות. כשמדובר למשל בשמירה הסיזיפית על ניקיון הבית או בישול, בעלי ההפרעות מתקשים לארגן את הזמן, שוכחים משימות חשובים ומתקשים לתכנן את העתיד. בצד הכלכלי, נוטים חלק מבעלי הפרעות הקשב לנהוג בבזבזנות, להתעלם מפרטים קטנים, לקנות מצרכים ופריטים לבית ללא צורך וללא סדר עדיפויות ברור.\nבנוסף, השמירה על הקשר עם בן או בת הזוג ועם חברים נפגעת מפני שהם שוכחים לעתים קרובות תאריכים חשובים, לא אוהבים לתקשר בטלפון ומפספסים פגישות. הקשיים האלה מובילים גם לפיטורים תדירים ממקומות עבודה, לתחושת חוסר מיצוי בקריירה ול\"היתקעות\" בתפקיד מסוים מחשש לשינויים.\nבעיקר במצבי קונפליקט, כשהרגשות מעיקים והלחץ גדול, חשוב לשמור על איזון פנימי במערכת היחסים. קשה לעשות זאת לצד בעלי הפרעות קשב, החווים את העולם ב\"שחור-לבן\". הרגשות שלהם מתנדנדים ומתהפכים במהירות ובאופן בלתי צפוי, כך שההצפה הרגשית מאיימת על היכולת שלהם לנהל שיחה, במיוחד אם קיימת אי הסכמה או אי הבנה. הדיאלוג השקול מתחלף בשיחה קופצנית, טרחנית לעתים, חסרת שקט ובעלת נימה אישית מוגזמת שאיננה מובילה לפתרון.\nכדי לשמור על מערכת היחסים, צריך לחזק דווקא את המאפיינים של בעלי הפרעות קשב התורמים לזוגיות. עשויה להיות להם למשל חשיבה יצירתית, גמישה ורב-ממדית, יכולת להתמודד עם מצבים עמומים וחלקיים, קליטה מהירה ואינטואיציה, התלהבות וסקרנות, הספקים עצומים ואנרגיות גבוהות, יכולת לגייס אחרים כדי להתקדם ורגישות בין-אישית. איך עושים את זה? הנה שלוש דרכים יעילות:\nהכרה וקבלה של הפרעת הקשב מצד שני בני הזוג עשויה למנוע פרשנות לא נכונה של ההתנהגות. השתדלו ככל האפשר להימנע מביקורת, ולאפשר לבן הזוג להיות חשוף רגשית ולא להסתתר, מבלי לפגוע בו.\nהחיים עם הקושי מבוססים על שני מנגנונים מרכזיים: עקיפה - מציאת דרכים אלטרנטיביות לטפל בסיטואציה מבלי להתנגש במאפיינים של הפרעת הקשב; ופיצוי – פיתוח דפוסים המביאים לידי ביטוי נקודות כוח בבן הזוג. אלה יעבירו את מערכת היחסים שלכם מרמת \"הישרדות\" לרמת \"התמודדות\".\nבמקום לשאול כל הזמן את בן הזוג בכעס \"למה אתה אף פעם לא זוכר איפה הנחת את המפתחות?\", שוחחו על דרכים שיעקבו את הנטייה הבלגניסטית של בן הזוג, למשל קביעת מיקום שבו יונחו החפצים שתמיד הולכים לאיבוד בבית (נייד, ארנק וכו'). התנהגות כזו תעניק לבן הזוג תחושה של קבלה מצד אחד, אבל גם של שימת גבולות ואפשרות לחיים משותפים מצד שני.\nבמקום לכעוס על בן הזוג ולומר \"למה שוב בזבזת כסף סתם על קניות מיותרות?\", אפשר להכין יחד רשימת קניות מסודרת לפני היציאה מהבית, ואם יש מודעות מספקת לבעיה אפילו למנוע כרטיס אשראי מבן הזוג עם הפרעת הקשב, מה שיקל למנוע קניות אימפולסיביות ובלתי מחושבות.\nאם בן או בת הזוג מבשלים גרוע, למשל, כדאי לחפש תחומים בבית שבו הם מוצלחים יותר, למשל שמירה על אסתטיקה בבית או אירוח מוצלח של חברים. חיזוק הצד היצירתי והחברתי עשוי להיות מעורר השראה ומקור לחיזוק הזוגיות.\nהדבר החשוב ביותר שכדאי להפיק מהדוגאות האלה הוא האופן שבו קשיים יומיומיים אינם מייצרים כעס, לעג או התחשבנות, אלא מביאים את בני הזוג לבחון בהבנה ובכבוד את נקודות התורפה ולחפש להן מעקפים או פיצויים.\nאם אתם חשים שאינכם מצליחים להתמודד לבד עם הבעיות שהפרעת הקשב מוסיפה למערכת היחסים שלכם, שקלו להשתמש בתמיכה מקצועית כגון ייעוץ זוגי, קואוצ'ינג, טיפול קוגניטיבי-התנהגותי ועוד."}
{"article_id": "0,7340,L-4135220,00.html", "header_title": "לתת ריטלין לילד גם בחופש? 4 עצות להתמודד", "full_text": "הנחת יסוד אחת למשל הייתה כי \"אין דבר כזה\n,\n\t רק ילדים לא מחונכים\". כאשר טיפלו בהפרעת קשב וריכוז, ועוד בתרופות, ירחם האל (\"מנסים לסמם לי את הילד\"), הטיפול צומצם לשעות הלימודים בלבד, שכן הנחה נוספת הייתה שמדובר בהפרעת למידה ולא הפרעה כללית\n(ובמבוגרים) בכל תחומי החיים ובמהלך כל שעות היום.\nמשפחות עם ילד הסובל מהפרעת קשב וריכוז, בעיקר אלה הפעלתנים יותר, משלמות מחיר משפחתי וחברתי כבד, במיוחד בתקופת החגים. בבית הכנסת למשל הילד הופך להיות מטרד, ובבית המצב גרוע יותר. הארוחות המשפחתיות הופכות לשדה קרב, ובאופן מתסכל ומפתיע שוב ושוב מתברר שהסבא והסבתא הזמינו השנה את שאר האחים בסופו של דבר, ורק במקרה גם הפעם נשמטה אותה משפחה מרשימת המוזמנים.\nכאשר כבר מגיעים למשפחה המארחת, רמת המתח גבוהה כל כך מלכתחילה כך שהילד נצפה כל העת בעיניים חשדניות, וההורים רק מחכים שייגמר האירוע כדי שניתן יהיה שוב להוריד את רמת הכוננות.\nראשית, צריך לאמוד נכון את היכולת של הילד לשבת. אם הולכים לבית הכנסת ותפילה של חמש שעות ארוכה מדי בשבילו, עדיף לתת לו לצאת מהמקום בחלק מהזמן ולשמור את זמני הריכוז לפרקי זמן אחרים. אותו הדבר גם בארוחות החג, שיכולות להימשך זמן רב וכדאי לאפשר לילד לא לשבת ליד השולחן בחלק מהזמן, כדי שיוכל להצטרף למשל למנה המרכזית.\nאבל צריך לשים לב גם לצדדים החיוביים של הפרעת קשב וריכוז. אין טעם \"לשחרר\" את הילד כדי שיסתובב בחוץ חסר מעש. במקום זאת, התאימו לו מטלות שגם ייתפסו בצורה חיובית על ידי האחרים, ובכך יעלו את ערכו העצמי דווקא ויגייסו את המרץ שלו למשימה. למשל, אפשר למנות את הילד לאסוף כלים מהשולחן, לברר איזה קרטיב רוצה כל אחד לקינוח או לתת לו להשגיח על הילדים הקטנים יותר.\nאחד האתגרים הקשים הוא לשרוד סיטואציית אירוח. מחוץ לבית ולשגרה הילד מוצף בגירויים שמבלבלים אותו, מכניסים אותו לאי שקט ומפריעים לתפקודו. כדי להקל עליו ועל בני המשפחה, כדאי להכין רשימה מסודרת של כללי התנהגות שיעזרו לילד להתארגן בסיטואציה. כדאי שהכללים יכללו גם קודים משפחתיים, מסרים קצרים הברורים רק לילד ולהוריו, שיעזרו לו להבין ש\"עכשיו צריך להפסיק\", \"אתה יכול לקום מהשולחן\" או \"למרות שאתה צודק, זה לא הזמן\", מבלי שהדברים ייאמרו בקול.\nחשוב שכללי ההתנהגות יכללו גם את הדברים שיש לעשות, ולא רק רשימת הדברים האסורים. אם לילד יהיה ברור מה הוא צריך לעשות, יהיה לו פחות זמן לעבור לדברים האסורים. תנאי עמימות גרועים לילדים עם הפרעת קשב וריכוז, ולכן הכנה של הילד לאירוח, שכוללת הבהרה של סדר הדברים הצפוי, יכולה להועיל מאוד.\nמעבר לכל זה, חשוב לזכור כי ה\nלא נועדו ללימודים בלבד, אלא לזמן שבו הילד צריך את הטיפול. בתקופות לחוצות כמו החגים, יהיה זה פשוט עוול למנוע מהילד הסובל מהפרעת קשב וריכוז את תרופותיו.\nהתרופות אינן עונש לילד, וכאשר התרופה והמינון מותאמים נכונה, הילד אמור לחוות טיפול מיטיב הגורם לו להרגיש טוב יותר ונוח יותר עם עצמו ולשלוט טוב יותר על מעשיו.\nהטיפול התרופתי צריך להתאים גם לסיטואציה. בתקופות שבהן סדר היום עמוס והמשפחה מכונסת יחד, כדאי לשקול שימוש בתרופות ארוכות טווח הפעילות במשך 12 שעות, כדי לאפשר חוויה חיובית לילד גם גם באירוח ובחיק המשפחה. תרופות קצרות טווח יחייבו לא פעם בחירה בין \"התנהגות יפה בבית הכנסת או בסעודה אצל סבתא\" במקום לתת לילד הזדמנות הוגנת להתנהגות טובה לאורך זמן ולאפשר לבני המשפחה להכירו באור אחר."}
{"article_id": "0,7340,L-3835470,00.html", "header_title": "איך לדבר עם הילד על פגיעות מיניות?", "full_text": "הילדים שלנו חשופים. אף פעם לא נוכל להגן עליהם בצורה מושלמת. הם חשופים לאלימות בבית הספר, ברחובות, ברחובות הוירטואליים - שהופכים למסוכנים יותר ויותר. הם נגישים לסרטים פונוגרפים באינטרנט ומרגישים גדולים בשלב בו אין להם יכולת לחצות כביש בבטחה. בגילאים צעירים עירום וסקס נתפסים לפעמים כמשהו מסקרן וההבנה מהי אינטימיות ומה באמת קורה על המסך מול הילד לא ברורה.\nבאותו שבוע בו פורסמו כתבות על\nבן\n\t השבע והתאומים שפגעו בו, ביקש בנה של חברתי לחזור הביתה ברגל, לבדו. החרדות השתלטו עליה. במציאות הזו, כל בקשה תמימה הופכת לכר פורה לפחדים שלנו. היא שוחחה איתי על הדילמות הקשות: איך נוכל לגדל ילדים בטוחים ושמחים - ועדיין מודעים לסכנות שסביבם? איך אפשר להגן עליהם ובו זמנית לא למנוע מהם להיות פעילים ולחוש ביטחון?\nמתי מתחילים לדבר עם הילדים על ביטחון וגבולות הגוף, או כפי שאומרות יועצות בית הספר \"המרחב האישי של כל ילד\"? התשובה היא כל הזמן. כבר כשרוחצים ילד בן שנתיים-שלוש אפשר להדגיש שיש איברים שהם אישיים, רק שלו. אין זמן טוב לשיחה. השיחות הללו צריכות להתבצע כל הזמן. כשאנחנו מעלים נושא חד פעמי, ההשפעה שלו קטנה יותר והוא לפעמים מביך אותנו כהורים. לעומת זאת, שיחות בהזדמנויות שונות גם מחדדות את הנקודה וגם מאפשרות לנו להציג את הסכנות ואת כוונותינו טוב יותר, מהיבטים שונים.\nהחלק הפשוט ביותר הוא להדגיש את פרטיות הגוף ואת העובדה שהגוף שלי הוא רק שלי. לדבר על אזורים שאנחנו לא חושפים, שהם שלנו ואנחנו לא נותנים לגעת בהם ומצד שני, גם לא נוגעים באיברים של אחרים.\nיש כאן מסר מורכב כי אנחנו מאפשרים להורים או לקרובי משפחה לחבק ולנשק ומצד שני, מהו הגבול? הגבול הראשון הוא אם יש משהו שמרגיש לילד לא נכון, מציק או מביך אותו. אם יש דבר כזה עלינו ללמד אותו לסרב, לצעוק או פשוט ללכת מהמקום. לא חשוב אם מדובר בסבתא שמעוניינת לנשק ולחבק או בגננת או בשכן. המסר חייב להיות ברור - אתה מרגיש שאתה לא רוצה אז אתה חייב ללכת.\nקשה ליצור הפרדה לילדים קטנים בין מי יכול לגעת בהם ומי לא. לכן, יש בגיל הצעיר משמעות להסברים ולדוגמאות: אמא ואבא יכולים לרחוץ, הרופא יכול לבדוק והדודה מנשקת ועדיין תמיד להדגיש שלא חייבים, שאם לא רוצים שמישהו יחבק או ינשק אז לסרב, וכמובן לכבד את הסירוב הזה, גם אם לא נעים מהדודה.\nמורכב יותר להעביר לילדים מסר על כך שחשוב לספר ולשתף, מסר שלא צריך לשמור סודות. כיצד מדגישים לילדים כמה חשוב לספר כשמשהו לא היה להם נעים או הביך אותם, הפחיד אותם או פשוט התבקש להישאר בסוד?\nכדאי לדבר עם הילדים על סודות. מה זה סוד? יש סודות רעים? יש סודות מאמא ואבא? יש סודות טובים? נסו לא לגרום להם לשמור על סודות ולהדגיש שצריך לספר למישהו קרוב כשיש התלבטות.\nילדים מספרים לנו כל מיני דברים והתגובה שלנו מאד חשובה, לא רק כשמדובר בדברים קשים. חשוב לא להיבהל, גם אם סיפרו לכם משהו מאוד מפחיד או סתם מכעיס. ילד יסיק מהתגובה שלנו על המבחן בחשבון או על התחצפות למורה, כיצד נגיב כשיהיה משהו רציני יותר. הקשיבו לילד שלכם והגיבו במתינות.\nיש חשיבות גדולה לתגובה שלנו כשהילד מגיע הביתה פגוע כי הרביצו לו בגן או העליבו אותו בכיתה. תגובה כמו \"למה לא החזרת לו?\" או \"תמיד מרביצים לך\", היא לא במקום. הילד מרגיש אשם שלא הצליח להגן על עצמו או בגלל משהו שעשה. אל תהפכו את הילד לאשם בדברים קטנים. אל תהפכו אותו לאשם באלימות שהוא סופג, גם אם מדובר באירוע שלדעתכם הוא יכול להגיב בו.\nהרבה פעמים הפוגע הוא מישהו מוכר: קרוב משפחה, בייביסיטר או שכן והפגיעה לא מתרחשת ביום אחד ובאופן פתאומי. יש בדיקת גבולות, בקשה לשמור סוד קטן, נגיעות. לכן יש חשיבות לדבר כל הזמן ולא לשפוט את הילד כדי שיוכל לספר כשמשהו מתחיל שמשהו לא נוח לו, בלי לפחד שיכעסו עליו. ההבנה של הילד שיש מקום בטוח לספר משהו, בלי שישפטו אותו או יכעסו, תעודד אותו לספר ולשתף.\nהשאלה למי לספר היא שאלה לא פשוטה. ברור לכולנו שחשוב שהילד יספר וישתף. עם זאת, כדאי לזכור שילדים, בעיקר גדולים יותר אבל גם צעירים, לא תמיד בטוחים שיש אוזן קשבת לקושי או לסודות שהם שומרים.\nהורים הם כתובת מובנת, אבל כדאי לנסות בהזדמנויות שונות לחשוב עם הילדים על גורמים נוספים שהם בוטחים בהם. דודה צעירה, המורה האהובה, גננת. השיחה הזו גם היא צריכה להיעשות מדי פעם. לברר עם הילד מי הם האנשים בסביבתו שהוא בוטח בהם, לאפשר לו לחשוב ביחד איתכם מי נמצא ברקע.\nהורים רבים שמגיעים לפורום הייעוץ מרגישים תחושה של בגידה או עלבון ברגע שהילד שלהם פנה עם מצוקה ושיתף בקושי מישהו אחר ולא אותם. לפני הכעס כדאי להבין שילדים בגילאים שונים מרגישים לפעמים נוח לשתף גורם חיצוני - מדריכה בתנועה, קרוב משפחה צעיר, סבתא. אני מציעה לשמוח שהילד שיתף במצוקה שלו ולא לכעוס עליו.\nבתור הורים אנחנו חיים בחרדות. החדשות והעיתונים מעלים מדי יום סיפורים על ילדים שנפגעים במקומות שאמורים להיות הכי מוגנים: בית הספר, הגן, הבית. אנחנו גם חיים בעולם בו הידע נגיש לכולם ולכן לא פלא שהורים בודקים כל ציור ואמירה של ילדם.\nאני מציעה: אל תהיו המאבחנים של ילדיכם. לפעמים ילד מצייר ידיים גדולות, בלי קשר לאלימות או מצייר רק בשחור, כיוון שזה הצבע שהיה נגיש לו ולא בגלל דיכאון. אם יש ספק או שמשהו השתנה לאורך זמן בהתנהלות הילד, ציוריו או כתב ידו, תנו למומחים לבחון את הנושא ואל תנסו אתם להסיק מסקנות מציור נקודתי.\nלא כל ההורים מרגישים פתוחים להעלות את הנושא. כדי להתגבר על מבוכה או חשש ניתן להיעזר בספרים וקלטות. ספרים יכולים להוות בסיס גם להעברת ידע וגם להתחלת שיחה עם הילד.\nהילד יגדל ויבנה את אמונו בעולם דרך עינינו. המסר שלנו צריך להיות מתון. רוב האנשים הם לא אנשים רעים ועדיין יש גם אנשים רעים. אנחנו יכולים לחשוב איתו ולבנות רשימת חוקים שלפיהם הוא יפעל, כמו לא לדבר עם זרים, גם לא דרך האינטרנט, לא לספר לאנשים שלא מכירים פרטים עליו ועל המשפחה, כמובן לא ללכת עם זרים או לקחת מהם דברים.\nחלק מהפגיעות, כפי שציינתי בהתחלה, נעשות דווקא על ידי אנשים מוכרים. יש חשיבות להדגיש שגם אם מישהו מוכר לילד ועדיין לא נעים לו בסביבתו, הוא חייב לברוח וללכת.\nנויה בוטון, מנהלת מחלקת הסברה באל\"י ומטפלת במרכז הקליני, מעלה נקודות אליהן כדאי לשים לב:"}
{"article_id": "0,7340,L-3251086,00.html", "header_title": "\"ועד הורים הפקות\" גאה להציג: פסטיבל סוף שנה", "full_text": "מי זוכר איזו מזכרת קיבל בסיום כיתה ג'? הפעם הגיל לא אשם בשכחה הקלה שתקפה אתכם, אלא המסורת. הרי לא צריך לדפדף באלבומים כדי לזכור שפעם מסיבות סוף שנה נערכו בכיתה או בחצר הבית של אחד הילדים, שהתוכנית האמנותית היתה מסכת כיתתית שכללה שירים מפסטיבל הזמר האחרון (מקסימום אירווויזיון) ושהכיבוד הסתכם בטופי, בייגלה, פטל וגם כמה רכילויות עסיסיות, וזהו.\nלא חילקו לנו חולצות, לא דאגו לנו למתקנים מתנפחים, ומי בכלל חשב על מזכרות? הרי היה לנו ספר זיכרונות אישי שכלל המון הבטחות נצח...\nאבל היום (מלבד הרכילויות) הכל השתנה: אין כיתה שמכבדת את עצמה, יותר נכון אין ועד הורים עם מינימום של גאוות יחידה שמוותר על הפקה מושקעת, כאילו החודשיים החמים והקרובים הם עניין לשמחות וחגיגות (מי אמר קייטנה ולא קיבל?)\nוכך קורה שבימים אלה הרשת מוצפת באתרי מפעילים למסיבות (עם ציוד הגברה ודוכני ממתקים), כל חנות שמכבדת את עצמה תולה בכניסה שלט עם הבטחה להפתעות סוף שנה משוכללות (שיחזיקו לפחות עד תום המסיבה), וכל חברי ועד ההורים מתרוצצים אחוזי אמוק, מנסים לתחום מקום בפארק, לתאם יום בבריכה או לסגור חלקים נרחבים מחוף הים לטובת מסיבת סוף שנה שכמוה לא נראתה.\nאם תשאלו את תומר קרן, הורה פעיל ואבא יצירתי, הוא ייתן את הסיבה: \"מערכת החינוך לא מקדישה מספיק משאבים, רצון ומאמץ לחשוב מה הילדים יקחו איתם הלאה. בית ספר זה הרי לא רק תעודה וידיעת נוסחאות באלגברה, אלא בעיקר חוויות טובות. המערכת משקיעה בדמי ביול, טיול ושכפול במקום באושר של הילדים, שבנוי מחוויות מהנות שהן לא עניין של ממון, אלא של רצון\".\nקרן חושב שאפשר לסיים את השנה בקול תרועה בלי להוציא הרבה כסף ולדאוג לחוויה שלא תישכח במהרה. \"מאחורי המזכרת יש רעיון. אם מחלקים לילדים ספר שקניתם בחנות, אין לזה שום משמעות. התופעה של מזכרות פסולה אם חושבים רק על העטיפה, אבל יכולה להיות ברוכה אם מכניסים לתוכה תוכן ונשמה\".\nותאמינו לו, הוא יודע על מה הוא מדבר: בשנים האחרונות הוא דואג להפתעות יצירתיות ומעניינות שכרוכות בהשקעה רבה של... מחשבה. אחרי שילדי הכיתה הפיקו תקליטור שעליו צרובים מתכונים טעימים וצילומים שלהם בפעילות בישול משותפת עם קשישים באזור; אחרי שהוציאו\n;\n\t הפיק השנה ועד ילדי כיתה ג' בבית הספר היובל ברעננה משחק קלפים מקסים בהשראת \"השמינייה\" וה\"סופר גול\".\nהפטנט של קרן הוא \"להתבונן בילדים. לבוא לבית הספר, להקשיב ולצפות בהם מרחוק. ללמוד מה מעניין אותם, במה הם עסוקים. מתוך זה שלומדים מה מעסיק אותם, אפשר לחשוב על מתנה מתאימה. שהרי לא גודל המתנה או המחיר שלה קובעים, אלא המשמעות והרעיון\", הוא מזכיר.\nכך נולד הרעיון למתנת-מזכרת סוף השנה הזאת. תומר, אבא של דניאל, ראה את הילדים משחקים בהתלהבות בקלפי השמינייה וסופר גול, \"ממש כמו קלפנים מקצועיים. פניתי למורה חדווה והצעתי לה להוציא משחק קלפים של ילדי הכיתה.\n\"כשהצענו להם 'משחק זיכרון' עם תמונותיהם, הם טענו שזה ילדותי. ואז עלתה ההצעה להרכיב משחק רביעיות. העברנו שאלון בין הילדים שבו הם התבקשו לציין תכונות חיוביות של חבריהם לכיתה. איגדנו כל שלושה ילדים תחת תכונה, כשהמורה חדווה היתה הקלף הרביעי שמשלים את הסדרה, וכך נוצר לנו משחק רביעיות שהילדים הם גם היוצרים-שותפים וגם הכוכבים המרכזיים.\nקרן: \"צלם הגיע לכיתה והנציח את הילדים, בית הדפוס קדם בדרום תל אביב נרתם להפקה בעלות סמלית. כל חפיסת קלפים כזו, כולל למינציה, עלתה כ-45 שקל בלבד. ניתן להוזיל את העלויות, כמובן, אם אתם מצלמים בעצמכם במצלמה דיגיטלית\".\nהטרנד היום, יספר לכם כל חבר ועד הורים, הוא תמונות של ילדי\nהכיתה מודפסות על חולצות ואפילו על הפד לעכבר המחשב. מדובר בעלות של בין 40-50 שקל, אם אתם מצלמים בעצמכם במצלמה דיגיטלית ושולחים במייל את התמונות לחנות שמתמחה בהדפסה.\nאם קצתם בתמונות סטילס, אתם מוזמנים ללכת על אפיק הווידיאו. גייסו קטעי וידיאו מצולמים מהורים שבילו מסיבות שלמות מאחורי המצלמה, וערכו אותם לסרט כיתתי באורך קצר (4-5 דקות). הפקת מאסטר כזה תעלה כ-500 שקל וכל עותק יעלה כ-10 שקלים.\nלחלופין, הזמינו צלם לכיתה ובקשו ממנו להסריט את הילדים באירוע או שניים ואפילו בסתם יום של חול. מהחומרים האלה יוכלו לערוך לכם אחר כך סרט קצר.\nבתחום המדיה תוכלו להפיק סינגל כיתתי. באולפן ביתי חובבני עלות ההפקה הזו ל-24 ילדים כ-1,100 שקל. ושוב: אפשר להוזיל עלויות אם אתם משתמשים בלחן ידוע ורק מתאימים לו מילים שחיברו הילדים בעצמם.\nקרן, שצבר ניסיון בתחום, ממליץ לחשוב קודם כל על מסגרת התקציב, ואז להקדיש שעתיים-שלוש לחשיבה משותפת עם הילדים והמורה על הרעיון. \"הסכום פחות משמעותי, כי לדעתי לשיתוף ולנכונות של הילדים - אין מחיר. לכן כדאי לנסות להרגיש את הכיתה ולהחליט ביחד על רעיון שאליו הילדים מתחברים. אפשר לשאול אותם מה הם היו רוצים לזכור במיוחד: טיול? מסיבה? פרויקט שעשו במהלך השנה? ואז לחשוב על מזכרת שתנציח את האירוע\".\nבקריית אונו, למשל, המציאו הילדים לוגו לכיתתם והפיקו לכולם חותמת לא יקרה שנושאת את הלוגו. בכיתה אחרת כתבו הילדים במשך השנה ב\"ספר הכיתה\". כל ילד הציג זה את עצמו ואת תחביביו, ולקראת סוף השנה יצרו עותקים כרוכים ממנו ממנו והפכו אותו לספר כיתתי, יצירתי ומושקע, בעלות לא גבוהה של 50 שקל לילד. מי אמר שלזכרונות אין מחיר?"}
{"article_id": "0,7340,L-4081435,00.html", "header_title": "\"רכיבה טיפולית? אין שום קשר להפרעות קשב\"", "full_text": "מורכבות המערכת הקשבית, וההשפעה של גורמים חיצוניים על תפקודה. הטיפול בלקות קשב וריכוז הפך למורכב, מבלבל ומתסכל לאור שפע סוגי הטיפולים המוצעים, שכולם מבטיחים ורק מעט מהם מקיימים.\nכיום נהוג לראות במערכת הקשב כמורכבת מארבע תת-מערכות, שמבטאות תפקודי קשב שונים: קשב מתמשך, קשב סלקטיבי, הכוונת קשב ובקרת קשב. הפרעות קשב וריכוז יכולות לנבוע מבעיה בתת-מערכת אחת או יותר, ולהתבטא בצורות שונות אצל כל אחד.\nמערכת הקשב היא מעין צומת שאליו מתנקזות גם בעיות ממקורות אחרים, כגון בעיות רגשיות או משפחתיות וקשיים חברתיים או לימודיים. הבעיות האלה גורמות, בין היתר, להפרעות בתפקוד הקשב, ולכן עלול להיווצר מצג שווא של לקות מבנית במערכת הקשבית.\nלמשל, קושי להתמקד במטלה תובענית יכול לנבוע אמנם מלקות קשב, אך גם מהסחת דעת הנובעת מבעיה רגשית שונה.\nזיהוי המקור של בעיות קשב הוא תנאי הכרחי ל\nולטיפול יעיל, לכן נדרשת היכולת להבחין בין לקויות אמיתיות לבין בעיות אחרות, שעלולות להיות מאובחנות כך בטעות.\nהדרך הראויה להערכת היעילות של טיפול כלשהו היא בהסתמך על מחקרים מדעיים שנערכו בצורה קפדנית ופורסמו בהתאם לקריטריונים המקובלים.\nעל פי אמות מידה אלו קיימים שלושה סוגי טיפולים אפקטיביים: טיפול תרופתי, טיפול התנהגותי וטיפולים קוגנטיביים מתקדמים.\nהוא בדרך כלל במתילפנידאט, החומר הפעיל בתרופות כמו\nוקונסרטה, שנמצא אפקטיבי לטיפול בסימפטומים בקרב 70%-80% מהילדים הסובלים מלקות קשב וריכוז.\nהוא אפקטיבי במידת מה, אך פחות משני הסוגים האחרים האחרים. הטיפול מסתמך על מתן חיזוקים מיידיים חיוביים ושליליים, בהתאם להתנהגות הילד בעת ביצוע מטלות שונות.\nממשיכים להתפתח בשנים האחרונות ונראה שטמון בתחום פוטנציאל רב. בטיפול מאתרים את תפקודי הקשב הלקויים אצל הילד ולאורך סדרת אימונים הדורשים מאמץ קשבי הוא מתמודד עם מטלות המותאמות לו בדרגת קושי עולה ובליווי משוב מיידי.\nהטיפול נעשה בעבודה מול מחשב, אך בעוד שתוכנות ומשחקים רבים המוצעים בשוק מתיימרים לטפל בנושא, מעטים בלבד מבוססים על ניסויים העומדים באמות מידה מחקריות גבוהות ופורסמו בכתבי עת מדעיים.\nלצד הטיפולים האפקטיביים האלו, ישנם טיפולים המבוססים על תיאוריות פסיכולוגיות שונות. בעוד הממצאים האמפיריים מראים שאין ביכולתם של טיפולים אלו להשפיע על תפקודי מערכת הקשב, אלה גישות רציניות שבהחלט עשויות לעזור לבעיות רגשיות וחברתיות הנלוות ללקות.\nבשוק קיימים טיפולים נוספים לבעיות קשב וריכוז שהם פופולריים במיוחד ובאותה מידה בעייתיים. קבוצה זו כוללת פתרונות כמו\n,\nעל סוסים, הליכה בשמיניות, התעמלות ותראפיות למיניהן כמו טיפול באמנות ו\n.\n\t טיפולים שונים ולעתים גם משונים אלה - אין להם שום קשר ללקות קשב וריכוז.\nחשוב לזכור שהפרעת קשב וריכוז מאופיינת בתחלואה נלווית (קומורבידיות) גבוהה. פעמים רבות הלוקים בבעיות קשב וריכוז סובלים מבעיות נוספות כמו ליקויי למידה, קשיים רגשיים והפרעות התנהגות.\nלא מן הנמנע שהטיפולים הללו מסייעים במשהו לבעיות הנלוות או שהם משפרים את התחושה הכללית של הילד, ואין לזלזל בכך. אולם אסור להציג שיטות אלו כטיפולים בלקות המבנית של מערכת הקשב, ובוודאי אסור להן להחליף טיפול יעיל שהילד זקוק לו."}
{"article_id": "0,7340,L-3401914,00.html", "header_title": "הילד צריך ריטלין? תנו לו", "full_text": "אלפי ילדים בישראל לוקים בהפרעות קשב וריכוז (ADHD), תסמונת שמאופיינת באימפולסיביות, תזזיתיות, הפרעות בריכוז וחוסר מנוחה. על פי ההערכות, שיעור הישראלים הלוקים בהפרעה מגיע עד ל-9 אחוז. חרף הטיפולים היעילים, עדיין הורים רבים נמנעים מלטפל בילדים. התוצאה היא הרסנית: הידרדרות בלימודים, נסיגה חברתית ושיעור גבוה של פשיעה והתמכרויות.\nלפני כ-50 שנה גילו רופאים שה\n(ששמו הרפואי הוא מתילפנידייט),\nששימש לטיפול בדיכאון, יעיל גם לשיפור סימפטומים שמנוגדים לחלוטין לדיכאון, כגון היפראקטיביות ואימפולסיביות. כמו כן, גילו הרופאים שהוא ממתן תופעות של הפרעות קשב, מגביר את יכולת הריכוז, את ההישגים בלימודים, את היכולת לתפקד בבית ואת ההערכה העצמית.\nהמחקרים מאשרים\nאין כמעט תרופה שנחקרה יותר מהריטלין בעשורים האחרונים. מאות מחקרים שבוצעו בקרב מטופלים הסובלים מהפרעות קשב גילו שהריטלין אינו גורם להתמכרות אם הוא נלקח במינונים שהותאמו על ידי רופאים. התרופה מסולקת במהירות מהגוף כך שאינה מצטברת ולכן הסיכונים לטווח ארוך נמוכים מאוד. למעשה נתגלה שמטופלים שנטלו ריטלין תחת פיקוח רפואי הפחיתו את הסיכון להתמכר לאלכוהול ולסמים.\nיעילות הריטלין ודומותיה (כמו קונצרטה) גדולה יותר כשהיא משולבת בטיפול פסיכותרפי. כיצד אם כן מצליחה תרופה מעוררת לטפל בהפרעות קשב ולשפר ריכוז? מעריכים שהריטלין מווסת את מערכות הקשב והערות ומתאים אותן לסביבה. כך משתפרת היכולת להתמקד ולברור את הקלט הרצוי מבין שלל הגירויים.\nהחומר מתילפנידייט ממנו מורכב הריטלין, משפיע על מערכת העצבים המרכזית. פעולתו דומה לפעולת הקפאין, אם כי בעוצמה רבה יותר – עוצמה שמתקרבת לזו של סמים ממריצים דוגמת אמפטאמינים. מחקר שנערך לאחרונה בארה\"ב, ושעשה שימוש בהדמיות דיגיטליות של המוח, העלה שהריטלין מצליח להגביר את רמתו במוח של המעביר העצבי דופאמין. החוקרים מעריכים שהריטלין מגביר את שחרור הדופאמין ובכך משפר את יכולת הריכוז והמיקוד של מטופלים שאצלם התגלו אותות חלשים של דופאמין.\nהמתחרה: קונצרטה\nבשנים האחרונות קמה מתחרה לריטלין: קונצרטה. בדומה לריטלין, התרופה מכילה את החומר מתילפנידאט, המשפיע במשך 12 שעות, כך שדי במנה אחת בבוקר כדי שהטיפול ישפיע במשך שעות היום. קונצרטה נותנת מענה במיוחד לילדים החווים קשיים מהפרעת הקשב לא רק בבית הספר, אלא גם בבית בשעות הצהריים והערב, או למתבגרים ומבוגרים הזקוקים להשפעה הממושכת בשל שעות לימודים ועבודה ארוכות.\nבארה\"ב אישר השנה מינהל המזון והתרופות, ה-FDA, מדבקות ריטלין לילדים - daytrana, לאלה שאינם מסוגלים לבלוע גלולות. מדבקות ה-daytrana כבר זמינות בבתי המרקחת בארה\"ב, במינונים של 10 מ\"ג, 15 מ\"ג, 20 מ\"ג ו-30 מ\"ג למנה. האריזות מגיעות כשבהן 10 מדבקות לטיפול התחלתי, ו-30 מדבקות לטיפול המשכי.\nתופעות לוואי\nככל תרופה, גם הריטלין ודומותיה טומנות בחובן תופעות לוואי, אם כי נדירות, ובהן ירידה בתיאבון, כאבי ראש, קשיים בהירדמות, כאבי בטן, טיקים ועצבות. עם זאת, השפעת התרופה חולפת לחלוטין עם הפסקתה, ומכאן יתרונה הגדול.\nאת הריטלין ניתן לרשום לילדים החל מגיל 5, מאחר שלא נעשו די מחקרים בילדים צעירים יותר. אצל ילדים בגילאים נמוכים מחמש שנים, ניתן במקרים חמורים לטפל בתרופות הרגעה במינון נמוך, לאחר אבחון אצל פסיכיאטר או נוירולוג ילדים.\nלא כל רופא רשאי לרשום תרופה להפרעות קשב. הריטלין, הקונצרטה ותרופות אחרות להפרעות קשב נרשמות על ידי נוירולוג ילדים, פסיכיאטר ילדים או מומחה ברפואת ילדים שעבר הסמכה מיוחדת של משרד הבריאות.\nהאיבחון\nהתרופה נרשמת רק לאחר איבחון מעמיק שכלל את מבחן TOVA בו נדרש הילד לבצע מטלה משעממת מול מחשב לפני ואחרי מתן כדור ריטלין לנסיון. בנוסף, עובר הילד אבחון פסיכולוגי לשלילת בעיות אחרות שעשויות להתבטא כהפרעת קשב.\nלמרות העלייה בשימוש בתרופות להפרעות קשב בשנים האחרונות, עדיין טוענים מומחים בישראל כי אחוז המטופלים נמוך מאוד מהנדרש. אלפי ילדים עדיין מוגדרים כ\"מופרעים\", הישגיהם בלימודים נמוכים, הם מנודים חברתית ומגיעים לחיכוכים רבים במשפחה המתוסכלת.\nההמלצה שלנו: אם אתם, הגננת או המורה, חושדים בהפרעות קשב, אל תתביישו. גשו לרופא, בקשו הפניה למומחה להפרעות קשב, לפני ההידרדרות הגדולה של הילד."}
{"article_id": "0,7340,L-4024874,00.html", "header_title": "מהיום: רופא המשפחה ירשום ריטלין לכל דורש", "full_text": "מהיום מותר לרופאים לרשום ריטלין או תרופות לשיפור הזיכרון לבקשת המטופלים גם בלי צורך רפואי ממשי.\nהאפשרות המפתה לשפר את היכולת המוטורית והקוגניטיבית ואת מצב הרוח מעמידה את הרופאים בפני לחץ הולך וגובר. הדוגמה הטובה ביותר היא של סטודנט שאינו סובל מהפרעות קשב וריכוז המבקש להשתמש בתרופה ריטלין כדי להגביר את יכולת הלימוד שלו. דוגמה אחרת היא של אדם הסובל מירידה בזיכרון, שהיא טבעית ושכיחה לגילו, המבקש להשתמש בתרופה המיועדת לחולי אלצהיימר המאבדים את זכרונם במהירות - בלי להיות חולה במחלה הזאת. עוד דוגמה: אדם שעובד בשעות הלילה ורוצה מרשם לתרופה שתעזור לו לשמור על ערנות במהלך שעות העבודה.\nהתומכים במתן תרופות כאלה לאנשים בריאים גורסים שלכל אדם הזכות להגשמה עצמית כל עוד הוא אינו פוגע באחרים, וכי על הרופא לפעול לטובת המטופל. המתנגדים לרישום תרופות במצבים כאלה טוענים השלחץ החברתי יוביל לשימוש מיותר בתרופות וייצור פער בין עשירים, שיוכלו לשפר את יכולותיהם בתחומים שונים, לבין עניים, שלא יוכלו לעשות זאת.\nכדי להתמודד עם השאלות האלה דנה באחרונה הלשכה לאתיקה של ההסתדרות הרפואית בנושא הזה והכריעה שמותר לרשום תרופות כאלה, אם יש בהן תועלת למטופל הבריא, ו\"הסיכון הטמון בהן הוא שולי\". יש לציין כי בין הגורמים הרפואיים חלוקות הדעות בשאלה אם נכון\nלקבוע שתופעות הלוואי של ריטלין בקרב מי שאינם זקוקים לתרופה הן \"זניחות\".\nבנייר עמדה שחיברה קובעת הלשכה לאתיקה שרופא רשאי לכבד את בקשת המטופל, אולם אינו חייב לעשות כן. אם יחליט הרופא לרשום את התרופה המבוקשת, עליו להחתים את המטופל על הסכמה מדעת לטיפול ולהעריך מדי תקופה את יעילות הטיפול ואת נחיצותו. עוד נקבע שתרופות כאלו יירשמו על חשבון המטופל, ועלותן לא תהיה על כלל החברה, כלומר שתרופות שיינתנו ללא הצדקה רפואית לא יהיו על חשבון קופות החולים.\n\"לכל אדם ישנה הזכות למצות את עצמו באופן מירבי, בתנאי שזה לא פוגע באחרים ולא מסכן אותו\", הסביר יו\"ר לשכת האתיקה של ההסתדרות הרפואית, פרופ' אבינועם רכס. \"אדם שלא סובל מהפרעת קשב וריכוז, והריטלין מסייע לו להתרכז טוב יותר - מותר לתת לו את התרופה הזאת. אותו הדיון לגבי תרופות לשיפור הזיכרון. אם הן מביאות לשיפור אצל אדם שיש לו ירידה קוגניטיבית קלה, אין סיבה שלא לתת לו אותן, בתנאי שלא יקבל אותן על חשבון המדינה. כנ\"ל לגבי טייסים שמטיסים מטוסים בלילה. אם הפרט משפר את מעמדו, ולא נגרם כל נזק לציבור - אני לא רואה בזה שום בעיה\".\nההנחיות החדשות לרופאים שפרסמה לשכת האתיקה נועדו, אולי, גם כדי לפתור חלקית את הפרצה שקיימת היום בשוק הריטלין: מי שבאמת היה נחוש להשיג כמה כדורים, מצא את המסלול עוקף האבחון ונטל ריטלין ללא פיקוח רפואי כלשהו. התוצאות, כפי שסיפרו אתמול כמה סטודנטים, לא תמיד היו נעימות במיוחד.\n\"החלטתי לקחת ריטלין לפני הפסיכומטרי כי פחדתי שלא אצליח להתרכז במשך שלוש שעות ברציפות\", סיפר עומר, סטודנט למשפטים. \"זו ממש לא הייתה בעיה להשיג את התרופה. פשוט ביקשתי מחברה שמשתמשת בריטלין בקביעות שתעביר לי כמה כדורים, ויומיים לפני הבחינה לקחתי אחד כניסיון. בפעם הראשונה לא היו תופעות לוואי ולכן החלטתי לקחת כדור גם בבוקר הבחינה\" הוא שיחזר. \"בשעה הראשונה הכל היה בסדר, אבל אז התחלתי להרגיש 'מרחף'. העיניים שלי התרכזו בנקודה אחת על הדף, ולא זזו משם. לא תיפקדתי. בהמשך גם חשתי בחילה ונאלצתי לצאת לשירותים. הריטלין פשוט הרס לי את הפסיכומטרי. אין שום סיכוי שאגע בו שוב\".\nעומר סיפר אתמול כי לכמה מחבריו, שהשיגו גם הם את הריטלין באופן מחתרתי, התרופה דווקא עזרה מאוד. אולי יותר מדי. \"כמה חבר'ה שלומדים איתי משיגים חבילת כדורים לפני כל תקופת בחינות וככה שורדים את השבועות העמוסים האלה. אנשים שלא היו מצליחים לשבת שעתיים ברצף, לומדים פתאום עשר שעות ללא הפסקה\", אמר עומר.\n\"הבעייה היא שיש גם מי שהתמכר\", הוסיף, \"יש לי חבר שהתחיל לבלוע כדורי ריטלין לפני מסיבות. טוען שזה משדרג את הערב בכמה רמות. ידידה אחרת לוקחת ריטלין לפני שהיא הולכת לקולנוע. טוענת שרק ככה היא מצליחה לקלוט את העלילה\".\n\"רציתי לעבור את תקופת הבחינות בשלום ולא נותר לי זמן לעבור את כל האיבחונים הנדרשים\", סיפרה אתמול עדי, סטודנטית לפסיכולוגיה. \"ביקשתי מחבר שמקבל ריטלין במרשם שיביא לי כמה כדורים. אבל במקום יום לימודים מוצלח עברו עליי 10 שעות נוראיות. היו לי בחילות וסחרחורות. הרגשתי מדוכאת והחברים שלמדו איתי כל הזמן שאלו: 'מה יש לך היום? את מתנהגת ממש מוזר'. הם טענו שאני מאוד אפטית. מאז לא נגעתי בכדור ולא אגע בו לפני שאתייעץ עם רופא\".\nגם לבן, סטודנט בן 28 מתל אביב, יש השגות לגבי \"כדור הפלא\" אותו נטל ללא מרשם בכמה הזדמנויות. \"מצד אחד ריטלין באמת משפר ביצועים, אבל מצד שני הוא מבטל את היכולת לרכוש כלים ללמידה\", אמר, \"זה פתרון קסם. לרגע זה מעלה את השאלה אם ההישגים הם אמיתיים או שהם תלויים בגלולה. בגלל זה אני לא רוצה להתמכר\".\nמדובר בשני סוגים עיקריים של תרופות: תרופות להפרעת קשב וריכוז, כגון ריטלין ודומותיה, והתרופות המיועדות לחולי אלצהיימר ומסייעות בשיפור הזיכרון.\nזהו שמה המסחרי של התרכובת הכימית מתילפנדיאט, שיש לה השפעה מעוררת על מערכת העצבים. באנשים הסובלים מהפרעות קשב וריכוז היא משפרת את יכולת המיקוד והערנות במשך שלוש עד 12 שעות, תלוי בקצב של שחרור התרופה.\nכן. היא עלולה לגרום, בין היתר, סחרחורת, הפרעות שינה ודיכוי של התיאבון. שימוש ממושך בתרופה עלול לגרום התמכרות ותופעות פסיכוטיות.\nרופא מומחה ציין כי לתרופה יהיו השפעות מעוררות כמעט על כל אדם, רק שתופעות הלוואי - בעיקר כאבי ראש ובטן - עלולות להיות חריפות יותר אצל אנשים שהתרופה לא נוצרה עבורם מלכתחילה.\nההנחיה החדשה של לשכת האתיקה עוסקת בבני 18 ומעלה. לפיה כל בגיר יוכל לפנות לרופא המשפחה ולבקש את התרופה שהוא מעוניין בה. הרופא יוכל, על פי שיקול דעתו, לרשום את התרופה האמורה.\nהרופא יבחן את בקשת המטופל לקבל תרופה כזאת. אם יחליט לרשום ריטלין או תרופה לשיפור הזיכרון, הוא יחתים את המטופל על טופס הסכמה מדעת ויעריך את יעילות הטיפול בו מדי פעם.\nאין שינוי בנוהלי מתן ריטלין לילדים. כמו היום, ילדים יצטרכו לעבור איבחון מסודר על ידי נוירולוג או פסיכיאטר לפני שיקבלו מרשם לריטלין.\nעל פי החלטת הלשכה לאתיקה של ההסתדרות הרפואית, מרשם כזה ישולם באופן פרטי ולא על ידי קופות החולים. עלותן של הנגזרות היותר מורכבות של הריטלין (לשחרור איטי) יכולה להגיע למאות שקלים בחודש."}
{"article_id": "0,7340,L-3828231,00.html", "header_title": "חשד: תאומים בני 24 רצחו ילד בן 7 בבני עי\"ש", "full_text": "לאון קלנטרוב בן 7 נרצח ביישוב בני עי\"ש שבו התגורר, וגופתו נמצאה הלילה (יום ו') בחדרם של תאומים בני 24, המוכרים כמעורערים בנפשם. שכנים סיפרו כי חשדו שהשניים מעורבים במעשי פדופיליה. השניים נעצרו ויובאו בהמשך היום בפני שופט.\nהילד נעדר מאז אחר הצהריים, וכעבור שעות של חיפושים מבית לבית, הגיעו שוטרים לביתם של התאומים וביקשו מאמם להיכנס. הם סירבו לפתוח את דלת חדרם, אחד השוטרים פתח את הדלת בחוזקה והבחין בשניים יושבים על המיטה, ולצדם גופת הילד. שכנים מספרים כי חשדו שהתאומים היו מעורבים בעבר במעשי פדופיליה. הם מוכרים כבעלי בעיות נפשיות.\nלמקום הוזעקו כוחות משטרה. אביו של הילד שמע את זעקות השכנים ומיהר גם הוא לבית, \"תנו לי להיכנס, מה קרה לילד שלי\", זעק. השוטרים שהמתינו לאמבולנס של מד\"א עצרו בעדו, \"זה היה מחזה קשה השוטרים החזיקו באב שלא הפסיק להתחנן וביקש לדעת מה קרה לבנו. כשאמרו לו מה קרה, הוא התמוטט\", סיפרו שכנים.\nמפקד המחוז הדרומי במשטרה, ניצב יוחנן דנינו, אמר שזה אירוע טרגי וחמור וכי המשטרה עושה הכל כדי לפענח אותו בהקדם ובמהירות האפשרית. שני\nמאז נודע שהילד לאון קלנטרוב נעדר מביתו, השתתפו בחיפושים אלפי תושבים מבני עי\"ש והאזור, בהם מורים, הורים, תלמידים, שכנים וחברים. הבשורה המרה על מותו היכתה בהלם את המחפשים, וילדים רבים פרצו בבכי. העובדה שגופת הילד נמצאה באחת הדירות ביישוב עוררה סערה בקרב התושבים, שיצאו מבתיהם והתגודדו בחוץ. \"אני עצמי הזהרתי את הילדים שלי לא להתקרב לשניים האלה הם תמיד נראו לי מסוכנים\" סיפרה תושבת הישוב על החשודים.\n\"היישוב התעורר ליום שישי עצוב במיוחד\", אמר ל-ynet ראש המועצה, מארק בסין, שהגיע לבית המשפחה. \"היו אנשים ביישוב שראו את הפעילות ויודעים את תוצאותיה. האווירה קשה מאוד. גם חבריו של הילד חיפשו אחריו וקיבלו אף הם את הבשורה המרה. בבוקר, יחד עם הצוות החינוכי וצוות פסיכולוגים, ננסה להעביר לילדים את הבשורה בצורה הטובה ביותר\".\nגורמים בשירותי הרווחה בבני עי\"ש אמרו כי שני החשודים ברצח היו מוכרים להם, והם אף זכו לסיוע כלכלי. \"השניים הילכו אימים על התושבים\", אמרו הגורמים בשיחה עם ynet. שעות ספורות לפני כן נרצחה תינוקת בת שמונה חודשים על-ידי אביה,\n,\n\t על רקע ויכוח עם אשתו."}
{"article_id": "0,7340,L-4130370,00.html", "header_title": "אפשר ללמד ילדים לבקש סליחה באמת?", "full_text": "רובנו מבקשים סליחה מספר רב של פעמים ביום כמעט בלי משים. זוהי אמירה יום יומית שלא תמיד יש בה כוונה ומשמעות. לסלוח או לבקש סליחה, אלו איכויות אנושיות מורכבות מאוד הקיימות בתוכנו, אך מתפתחות ומבשילות במהלך החיים בהתאם למודלי החיקוי שלנו, החינוך והערכים שהונחלו לנו, כמו גם נסיבות החיים.\nבבקשת סליחה אמיתית יש הכרה בכך שנעשה מעשה שלא יעשה לאחר, והפוגע לוקח אחריות אישית על המעשה. מעבר לכך, הפוגע מבין שהמעשה שלו פגע באחר, מצטער ומתחרט. מצידו השני של המתרס, האדם שאליו מכוונת בקשת הסליחה נכון לשאת את הכאב, העלבון, הסבל והעוול שנגרם לנו מבלי לנטור טינה, או לרצות להעניש את הפוגע, ומרגיש כי בקשת הסליחה הינה כנה ואמיתית. לסלוח אין זה אומר לשכוח, כי אם להסתכל קדימה.\nכדי שילד יבין מהי סליחה ויהיה מסוגל לסלוח, יש לעודד בקרבו פיתוח של מגוון יכולות:\nבגילאי ארבע-חמש ילד מגיע לשלב התפחותי בו הוא הופך פחות מרוכז בעצמו ומוכן לקחת את האחר בחשבון. ניתן לכוון את הילד לעזרה לזולת, לחזק אותו כשהוא מגלה נדיבות ותומך בחלש ממנו. כך נסייע לו ברכישת החמלה הנחוצה כדי להיות מסוגל לסלוח.\nניתן ללמד את הילד לקחת אחריות אישית על מעשיו ולהיות מסוגל להודות בכך שפגע באחר. קל יותר לילד ללמוד לסלוח כשהוא מודע לכך שגם הוא פוגע לפעמים באחר והנפגע סולח.\nניתן להעניק לילד הרגשה שמקבלים את חוסר המושלמות שלו ואת שגיאותיו ומגרעותיו. באופן זה יקל עליו לסלוח לאחרים ולקבל את מגרעותים מבלי לחשוש שיפגעו בו שוב. בנוסף, הקניית תחושת ערך עצמי לילד תסייע לו להתמודד באופן מיטבי יותר עם מצבים בהם האחר פוגע בו.\nילד ילמד להתנצל בצורה כנה לאחר שחווה בעצמו מצב בו התנצלו בפניו כאשר פגעו בו. גם הורים עושים טעויות, ובמקרים של פגיעה בילד ישנה חשיבות שההורה יהיה מסוגל לבקש סליחה מילדו ולהסביר בדיוק על מה הוא מתנצל. לדוגמה: \"אני מתנצלת שנזפתי בך בבוקר, כששמעתי את אחותך בוכה. עשיתי טעות כשחשבתי שדחפת אותה. סליחה אם פגעתי בך\".\nהדבר יחזק את יכולתו של הילד לבקש סליחה גם בעתיד. לדוגמה: \"כל הכבוד שביקשת סליחה על שדיברת לא יפה לחבר והתגברת על הכעס\". יחד עם זאת, כדי לוודא שבקשת הסליחה היא לא מן הפה אל החוץ, רצוי לעודד את הילד לחשוב על התנהגותו ולשאול אותו מה לדעתו עשה שפגע באחר ועל מה הוא מצטער. כך הוא יוכל ללמוד על מעשיו שלו ושל האחר ולהפיק לקחים.\nנושא הסליחה עולה בדרך כלל בסיטואציה לא נעימה, שיש בה פגיעה וכעס. עם זאת, חשוב שההורה ילמד את הילד מהי משמעות הסליחה ברוח טובה. כעס של ההורה מפחיד ומרתיע ומקשה על הילד לבקש סליחה.\nחשוב שההורה יקבל את התנצלותו של הילד ולא יגרום לו להמשיך ולחוש אשמה על מעשיו. הרגשה טובה לאחר בקשת סליחה תעודד את הילד לאמץ התנהגות זאת. יחד עם זאת, הסליחה לא צריכה להיות אוטומטית והילד צריך להיות מוכן לכך שיש מצבים שבהם הנפגע זקוק לזמן כדי לבחון בינו לבין עצמו אם הוא מוכן לסלוח.\nלעקביות ההורים באשר לחשיבות בקשת הסליחה יש ערך רב בהפנמת הילד את המסרים. יש מקום לתת לילד הזדמנות ליזום בקשת הסליחה בעצמו ולא לבקש ממנו לעשות זאת בכל פעם שפגע במישהו. במידה והוא אינו מבקש סליחה מיוזמתו ניתן להזכיר לו את הצורך להתנצל ולבקש סליחה על טעויות שעשה,\nלהסביר לו מבלי להשפילו שמקובל לבקש סליחה כאשר אנו פוגעים באחר ולהבהיר לו את התוצאות הפוגעות של מעשיו. מומלץ לברר מה מקשה עליו להתנצל אך לא לכפות עליו בכח, שכן כפייה עלולה להשיג את המטרה ההפוכה."}
{"article_id": "0,7340,L-3163693,00.html", "header_title": "הילד סובל, לא מרוכז? נסו טיפול באמצעות בעלי חיים", "full_text": "מה משותף לסוס, חמוס, צב וארנב? לא בדיוק מה שחשבתם... בשנים האחרונות צוברת פופולריות של ממש שיטת טיפול בילדים בעזרת בעלי חיים. הורים רבים נשבו בקסמה של השיטה האופנתית, המציעה פתרונות טיפוליים יצירתיים לילדים הסובלים מקשת רחבה של בעיות - מעיכובים התפתחותיים, דרך הפרעות התנהגותיות ועד נכויות פיזיות, זמניות או קבועות. כשאת ספת הפסיכולוג או את חדר הרופא מחליפה פינת חי עמוסה חיות, הופך התהליך הטיפולי המתיש למשהו ששווה לצפות לו.\nהגישה הזאת משתלבת היטב במגמת החזרה אל הטבע והניו-אייג', ובכלל שיטות טיפול אלטרנטיביות מקבלות היום לגיטימציה רבה יותר גם מהקהילה המדעית, והן מציגות סיפורי הצלחה ותוצאות מרשימות בשטח, גם במקומות שבהם נכשלו גישות אחרות.\nהקשר המיוחד בין בני אדם לבעלי חיים מקורו כנראה אי שם בשחר האנושות. מאז ומעולם התקיים קשר סימביוטי ומפרה בין בני אדם לחיות, אולם רק בעשורים האחרונים חדרה לתודעה ההכרה כי קשר אמיץ זה יכול לתרום תרומה משמעותית לבריאות הנפשית שלנו.\nכיום גוברת המודעות לחשיבות המגע הבלתי אמצעי עם חיות, וקיומו של קשר שכזה בין ילד לחיה נחשב חיוני ומועיל להתפתחותו התקינה. לצד הטיפול בילדים הסובלים מבעיות קשות ומורכבות, מסייע המגע עם החיה גם לילדים בריאים עם קשיים כלשהם, כגון קשיי ריכוז מתונים, קשיי למידה קלים או בעיות רגשיות מסוימות.\nהכנסת חיה נחשקת למרחב הביתי של הילד או יצירת מפגשים מבוקרים עם בעל חיים אהוב תורמים להגברת המוטיבציה להתמודדות, לשחרור ממתחים ומלחצים פסיכולוגיים ולהעמקת הקשר הבריא במשפחה. בעל החיים מרגיע ומנחם, מלמד מיומנויות חברתיות ומחנך לערכים כמו נטילת אחריות והתנהגות מתחשבת, והכי חשוב – הוא חבר נאמן ללא תנאי.\nלטיפול באמצעות חיות כמה יתרונות בולטים, המביאים לתוצאות משמעותיות במקומות שבהם שיטות מסורתיות נכשלו. לדעת מומחים, המפגש עם החיה טומן בחובו תחושות של קבלה, כנות ויושר, שלא תמיד קל להגיע אליהן ביחסים עם אנשים. חיות הן מקור מוכח לאהבה, חיבה, חום וידידות. הן נמצאות באזור כשזקוקים להן, והן מוכנות לתת ולקבל אהבה ללא תנאי וללא השיפוטיות המאפיינת בני אדם.\nלכן הברית שנרקמת בין הילד לחיה מושתתת על יסודות של ביטחון, אינטימיות, קרבה וקביעות. כל אחד מאלו הוא מרכיב חשוב בבריאות הנפשית של הילד כמו גם מרכיב חיוני להצלחתה של כל התערבות טיפולית. חתול וכלב אינם משקרים. אם הם אוהבים, האהבה היא אמיתית. הקבלה והכנות עוזרים לילדים להיפתח, להעיז ולהציץ פנימה לתוך עצמם.\nכמו כן, נוכחותם של בעלי חיים גורמת למצבים חברתיים להיתפס כפחות מאיימים ולאופיים של האנשים שלצדם להיתפס כחיוביים יותר. בעלי חיים נתפסים על ידי הילד באופן אוטומטי כ\"טובים\" ומעוררים תחושה מיידית של\nביטחון, בעוד שבני אדם רוכשים את אמונו של הילד רק לאחר היכרות מעמיקה איתו. לכן הילד המטופל יכול להגיע לאינטימיות עם בעל החיים כמעט מיד ולבטאה בחופשיות רבה יותר מאשר עם מבוגר. עובדה זו כמובן תורמת להצלחת הטיפול.\nבעל החיים פועל כזרז ליצירת הקשר בין הילד למטפל בכמה אופנים. ראשית, ביכולתה של החיה \"לשבור את הקרח\" בכך שהיא מספקת נושא מרתק לשיחה ותחום עניין משותף לילד ולמטפל. שנית, בעל החיים עוזר לילד להירגע, לשכוח שהוא בטיפול ולחוש פחות מאוים.\nשלישית, הילד יכול להתרשם מיחסו החיובי של המטפל אל החיה ומכאן להסיק כי המטפל הוא \"אדם טוב\" ובעל רצון לעזור. ולבסוף, הטיפול בנוכחות החיה הוא פשוט מהנה ו\"כייפי\" יותר, ועל כן מגביר את המוטיבציה להתמדה בטיפול מצד הילד.\nמעבר לכך, ילד שמביע התנגדות עשוי להסכים להגיע לטיפול בגלל הימצאותו של בעל חיים אטרקטיבי. ילד שמסכים לקבל את בעל החיים של המטפל, מקבל בעקיפין גם את המטפל עצמו.\nלדבר עם חיות - נשמע מוזר? לא לגמרי. העובדה כי התקשורת עם בעל החיים אינה מילולית יכולה להיות יתרון בטיפול בילדים. ילדים קטנים, ובמיוחד כאלו הסובלים מהפרעות התפתחותיות או רגשיות, מתקשים לתאר ולבטא רגשות באופן ורבלי ישיר ומפורש, אך מוצאים במפתיע דרכים יצירתיות לתקשר עם בעל החיים ומוצאים שפה משותפת איתו.\nכאמור, בקשר טיפולי המשלב בעלי חיים הילד יכול לקבל על עצמו אחריות, להיות זה שמגדל ומאכיל, מנקה ודואג לחיה שנזקקת לו. לכן, בניגוד למסגרות המוכרות לילד מול ההורים או מבוגרים אחרים הסובבים אותו, הקשר עם החיה יכול ללמד את הילד שיעור חשוב בפיתוח עצמאות, דאגה לזולת, תחושת ערך ומסוגלות.\nזאת ועוד, ילד יכול להשיג בקשר עם בעל חיים קביעות, יציבות וביטחון שהוא זקוק להם ולא תמיד יכול לקבלם במערכות יחסים עם מבוגרים, בשל אופיים האנושי ולכן דינמי.\nמרתה לכסן, פסיכולוגית קלינית בכירה והמנהלת המקצועית של מרכז \"בולבי\" לחינוך וטיפול בעזרת בעלי חיים במושב גאליה, מספרת איך גילתה את סגולות התרפיה בשילוב בעלי חיים: \"אני פסיכולוגית קלינית ורפואית, וההשכלה המקצועית שלי התבססה על פסיכותרפיה דינמית, כלומר תורתו של זיגמונד פרויד וענפיה השונים.\n\"עם זאת, במהלך שנים של טיפול באנשים כפסיכולוגית יועצת בבית חולים, נתקלתי לא פעם במצבים שבהם חשתי שהאמצעים הטיפוליים המילוליים לא מספקים את המענה ההולם ואת הכלים היעילים לטיפול. בשלב מסוים עברתי\nהתמחות בטיפול קוגניטיבי-התנהגותי, ובמקרה הגעתי לשילוב בעלי חיים ככלי טיפולי. בשלב הראשון התבצע שילוב החיה באופן אינטואיטיבי, כדרך יצירתית להתמודד עם מצבים שבהם כל שיטת טיפול אחרת שנוסתה לא הניבה את התוצאות הנדרשות.\n\"את האפקט המיוחד שיש לחיות גיליתי כשציפור נכנסה לחדר בשעת טיפול והבחנתי בתגובה החיובית של המטופל לביקור המפתיע שלה ולאפשרויות הטיפוליות שנוכחות הציפור פתחה עבורי. ממקום של אהבה לבעלי חיים והתעניינות בקשר המיוחד שיכול להירקם בין אנשים לחיות, התחלתי ללמוד את הנושא.\n\"בארץ קיבל התחום תנופה ראשונית לפני כ-15 שנה, אולם בארצות הברית הוא מוכר כבר משנות השישים, מאז הוצג לראשונה על ידי ד\"ר לווינסון, שתיאר בספריו איך שילב בהצלחה רבה את כלבו האישי בטיפול פסיכולוגי. כיום אני עובדת במרכז 'בולבי', הפועל כמרכז תמיכה בקהילה ועוסק בפעילויות חינוכיות, טיפוליות ושיקומיות בעזרת בעלי חיים. המרכז עובד בחינוך הפורמלי והלא פורמלי עם ילדים בגילים שונים ומנהל פעילויות קבוצתיות וטיפול פרטני. העבודה במרכז מוכיחה את עצמה פעם אחר פעם, ותחושת הסיפוק המתקבלת מהתקדמותו של ילד בטיפול היא עצומה\".\nכאשר אנשים שומעים לראשונה על התחום של טיפול בילדים בעזרת בעלי חיים, הם מעלים בדמיונם פעילות עם חיות המחמד המוכרות מהמרחב הביתי, בעיקר כלבים או חתולים. בפועל, מתקיימת הפעילות עם מגוון רחב של חיות, וביניהן ארנבים, מכרסמים אחרים (כגון שרקנים, אוגרים או חמוסים), זוחלים (כגון איגואנות, צבים ונחשים), תוכים, סוסים ואפילו דולפינים.\n\"קיים פוטנציאל טיפולי למגוון בעלי חיים, ובמצבים שונים\", מסבירה לכסן, \"אך כשבאים לבחור את החיה, חשוב להאזין לרחשי לבו של הילד ולבדוק איזו חיה הוא אוהב ומעדיף. כשהמטפל הולך לקראת הילד בבחירת החיה, הוא שובר התנגדות פוטנציאלית לטיפול ומלהיב אותו לקראת הפעילות.\n\"אחרי ההיכרות הראשונית עם הילד ושיחה עם ההורים או המחנכים, המטפל בונה תוכנית טיפולית וקובע מטרות מוגדרות בהתאם לקשיים שעליהם צריך לעבוד. בשלב זה המטפל בוחן אילו חיות יסייעו בצורה הטובה ביותר להצלחת הטיפול, ולכל בעל חיים פוטנציאל ספציפי לעזרה.\n\"כך, למשל, רכיבה טיפולית על סוסים נכונה לעבודה על קשיים מוטוריים ובעיות בשרירים. התנועה של הסוס והתרגילים בשעת הרכיבה מסייעים בשימור היציבה והתנוחה של חוט השדרה. העבודה עם סוסים מועילה גם בטיפול בבעיות אחרות. במקרה אחד הגיעה לטיפול ילדה עיוורת שהלכה כל העת בראש מורכן. הרכיבה על הסוס לימדה את הילדה להזדקף ולהרים את הראש, ופנייתה לעולם ולסובבים אותה הפכה פחות חסומה.\n\"עבודה עם נחשים יעילה בטיפול בילדים הסובלים מהפרעות רגשיות. הנחש הוא מקור עשיר לאסוציאציות רגשיות והאחיזה בו תורמת לחיזוק האגו ולהתגברות על תחושות של דחייה או פחד. תרפיה בעזרת תוכים משפרת את המוטוריקה העדינה והגסה ואילוף הציפור תורם לביטחונו העצמי של הילד וכן למיקוד הקשב והריכוז\".\nלכסן סבורה כי מטרה חשובה בכל טיפול היא חוויה של הצלחה לילד. \"ילדים עם בעיות חווים כל העת תחושה של כישלון וחריגות: 'רק לי אין חברים', 'רק אני לא תלמיד טוב', 'אני לא מצליח כמו כולם', 'אני לא שווה'. העבודה עם החיה מעניקה לילד הפגוע הזדמנות לחוות חוויה של הצלחה, הבאה לידי ביטוי באילוף או שליטה על חיה גדולה, כמו גם בקבלת אחריות על דאגה לרווחתה\", היא מסבירה. \"כשילד עם הערכה עצמית נמוכה מוליך ברצועה כלב גדול ממדים והכלב נשמע להוראותיו, הוא נמלא גאווה וסיפוק. מתן ההזדמנות לילד להציג את הישגיו עם החיה בפני חבריו מחזק אף הוא את ביטחונו ותורם לרווחתו הנפשית\".\nבביתו של הילד, בפינת החי, בחווה הטיפולית או במוסד השיקומי? לבד או בקבוצה? באיזה גיל? לכסן עושה קצת סדר בפרטים.\n\"כשמדובר בפעילות העשרה חינוכית, ניתן להיעזר בחיות כבר מגיל שנתיים. במקרים אלו מובאת החיה לגן הילדים, והמטרה המרכזית היא הגשמת מטרות חינוכיות וקידום ערכים כמו סובלנות לזולת. כשמדובר בפעילות טיפולית גרידא, מומלץ להיעזר בחיה לראשונה בסביבות גיל 4-5.\n\"בשלב זה הילד בשל דיו להבחין בין יצור חי לחפץ דומם, מסוגל לגלות אמפתיה ורגישות, ומבין כי עליו לנהוג בחיה בעדינות ולא לפגוע בה. עם זאת, מחקרים הוכיחו כי ילדים צעירים מאוד נמשכים למשחק עם חיה ומגלים בה עניין רב יותר מאשר בכל צעצוע\".\nכשמדובר בטיפול בפעוטות, ממליצה לכסן לשלב את ההורים במפגשים של הילד עם המטפל והחיה. \"במקרים רבים מגלה המטפל שההורים זקוקים לטיפול, אך מגלים התנגדות לרעיון. במקרים כאלה, כדי להתגבר על ההתנגדות הראשונית, ניתן לבנות מערך של טיפול משותף, שמטרתו המרכזית היא עידוד התקשורת הבריאה בתוך המשפחה ועידוד הורות מוצלחת.\n\"הורים ביקורתיים מדי או הורים מענישים מתבקשים 'ללוות' את הילד לטיפול וליטול בו חלק פעיל, וכך, בעקיפין, מטופלת גם ההתנהגות הלקויה או הפוגענית שלהם. שיטת הטיפול הורה-ילד יכולה להתבצע באופן פרטני או בקבוצות של כמה הורים וילדים\".\n\"כשמדובר בסיוע לילד הסובל מנכות המרתקת אותו לביתו, המטפל מגיע לסדרת ביקורים עם חיה שניתן לנייד לבית הלקוח. ברוב המקרים האחרים, מומלץ להגיע עם הילד לבית הגידול של החיה, בדרך כלל פינת חי או חווה טיפולית. העיקרון המנחה שיטת טיפול זו הוא חיבורו של הילד לטבע תוך הפנמת הסדר האקולוגי הטבעי, פיתוח תחושת שייכות אליו ורכישת כבוד לסדר זה. שביל ביניים המהווה פתרון של פשרה הוא הבאת החיה לביקור במוסד, בבית החולים, בגן הילדים או בבית הספר\".\n\"ההחלטה תלויה בכמה גורמים, וביניהם אופי הבעיה שממנה סובל הילד, המטרות הטיפוליות, נסיבות החיים של הילד והמשאבים הקיימים. לדוגמה, עבודה פרטנית מתאימה לילדים הסובלים מטראומה בעקבות חוויות קשות שחוו בעברם, בעוד שעבודה קבוצתית מתאימה לעבודה על אינטראקציות חברתיות.\n\"בכל מקרה, כשמתבצעת עבודה קבוצתית, מדובר בקבוצות עבודה קטנות והומוגניות של כחמישה ילדים הסובלים מבעיה דומה. כך, למשל, מארגן מרכז 'בולבי' בכל קיץ סדנה מקדמת, שהיא קייטנה לילדים בעלי צרכים מיוחדים, המונחית על ידי מדריכים ועוזרים. אם המדריך מבחין כי הילד מתקשה בעבודה הקבוצתית, תתבצע עמו עבודה פרטנית בשולי הקבוצה, עד שיוחלט שהוא בשל להשתלבות מחודשת בקבוצת המטופלים\".\n\"אימוץ החיה יכול להתבצע רק במקרים שבהם ההורים מגלים נכונות אמיתית לכך. על ההורה להבין כי גם אם הילד הבטיח ליטול על עצמו את תפקיד הטיפול והגידול של בעל החיים, בפועל מדובר במחויבות כבדה שקשה לעמוד בה בטווח הארוך. ילדים יכולים לקחת אחריות חלקית בלבד על הטיפול בחיה, כגון יציאה לטיול עם הכלב פעמיים בשבוע או תחזוק וניקוי הכלוב של הארנבת מפעם לפעם.\n\"המצב הבעייתי ביותר נוצר כשלהורים ציפיות שהילד ימלא אחר הבטחותיו ויטפל בחיה לבדו. אז קיימת סכנה אמיתית של כניסה למערבולת של הטחת האשמות, כעסים וביקורתיות, שעלולים לגרור תחושות תסכול וכישלון אצל הילד. לכן חשוב מאוד להקפיד שמידת האחריות שמעניקים לילד היא ריאלית, מותאמת ליכולותיו ומהווה עבורו אתגר, אך לא מכשלה\".\nפרידה פילרסדורף, מנהלת \"חוות החיים\" ברעננה, עשתה היכרות ראשונית עם תחום הטיפול בסיוע בעלי חיים לפני כ-15 שנים. \"אני מטפלת מוסמכת באמנות ובתקשורת חלופית\", היא מספרת, \"אולם שיגעון לדבר ואהבה לבעלי חיים הביאו אותי לתחום הספציפי המשלב עבודה קשה עם אוכלוסיות בעלות צרכים מיוחדים בצד עבודה עם חיות\".\n\"משך הזמן של הטיפול תלוי מאוד באופי הבעיה שממנה סובל הילד ומהנכונות שהוא מגלה. באופן כללי, העבודה עם החיה לא נועדה לפתור את הבעיה לחלוטין אלא לקדם את הילד. הקשר עם החיה מעניק לו כלים להתמודדות, שעמם הוא יכול להמשיך הלאה. כך, למשל, כשעובדים עם ילדים שיש להם ליקויי למידה, בעיות התארגנות, הפרעות קשב וריכוז וכדומה - הכלים שהילד רוכש מסייעים לו בהתמודדות זמן רב אחרי תום הטיפול.\n\"במהלך הטיפול לומדים הילדים להתייחס לבעיה שממנה הם סובלים כאל מנוף. כך, למשל, ילד היפראקטיבי ילמד לנתב את האנרגיות הבלתי נדלות שלו לכיוונים חיוביים, לדחוף את עצמו ולהשתמש במגבלה כיתרון. ילדים שפגועים בצרה מאוד קשה זקוקים לטיפול ממושך, בתהליך ארוך וסיזיפי. חשוב להדגיש כי כשמדובר בפעילות ארוכה, ניתן לגוון ולרענן ואין צורך להיצמד לאותה שיטה ולאותה חיה כל העת\".\n\"אנחנו במרכז מאמינים שהמוות הוא חלק טבעי ממעגל החיים. פרידה מחיה היא תמיד קשה, אך אנו משתדלים שלא להעלים את העובדה המצערת מן הילד. הוא לומד כי אף שהמפגש עם המוות הוא התנסות קשה ביותר, חייבים לקבל אותו.\n\"הנקודה המרכזית היא שלילד ניתנת אפשרות להשליך מה'אני' הפנימי שלו על כל סיטואציה קשה שבה הוא נתקל במהלך העבודה עם החיה. לאחרונה קרתה לנו תאונה מצערת, כאשר גדי רך שנולד בחווה הותקף על ידי אחד העזים שהשתולל ומת מפצעיו. כששוחחנו עם ילד שהגיע מפרויקט של 'ילדים בסיכון' על המוות הטרגי, הצענו כי בפעם הבאה שייוולד גדי נפריד אותו מאמו ונטפל בו בעצמנו. הילד הביע זעזוע מהרעיון והציע להשאיר את הגדי עם אמו, אולם ללמדה לטפל בו כראוי. מובן שהילד השליך מהחוויות האישיות שלו על הטיפול בחיה, וכאן טמון היופי של השיטה כולה\".\nילדים מגיעים לטיפול מסיבות שונות, ביניהן פגועי שיתוק מוחין (C.P), ילדים בעלי ליקויי תקשורת, ילדים המגלים סימפטומים של מצוקה נפשית, כגון דיכאון או הפרעת דחק פוסט-טראומטית, ילדים בעלי הפרעות התנהגותיות ועוד.\nלכסן מסבירה על תרומת החיה בטיפול בילדים בעלי הפרעות שונות:\nכשניגשים לטפל בילד הסובל מהפרעות קשב וריכוז, המטרה המרכזית של העבודה עם החיה היא להרחיב את משך הקשב והריכוז, והחיה יוצרת אצל הילד מוטיבציה גבוהה לפעילות הטיפולית.\nכך, לדוגמה, מסבירים לילד שבמסגרת הכבוד שרוחשים לבעלי חיים, כדי להתבונן בגורים החדשים שהמליטה הארנבת, עליו להיות שקט ומרוכז, לשלוט על תנועותיו ולעבור כמה מכשולים בדרכו למקום הרביצה שלה. בקרב ילדים היפראקטיביים הידיים והרגליים כל העת בתנועה מתמדת. מדובר בילדים שמתקשים מטבעם לשלוט בתנועות, והפעילות עם החיה מעודדת אותם להתבונן בסבלנות, בשקט ובסקרנות.\nהחיה מעוררת עניין רב ומשמשת גורם מוטיבציוני חזק אשר משחקים או הפעלות אחרות אינם מסוגלים להתחרות בעוצמתו. כשבאים לטפל בילד הסובל מליקויי למידה, חשוב להתאים את המטלה ליכולות ולקושי שרוצים להתגבר עליו. כל פעם מדגישים היבט אחר של קושי במהלך הפעילות, וההתקדמות היא הדרגתית.\nמובן שחשוב מאוד לא לתסכל את הילד ולהעמיד בפניו אתגרים שביכולתו לעמוד בהם. כך, למשל, אם הילד מתקשה במתמטיקה, מסבירים לו כי החיה זקוקה לכלוב בעל מידות מדויקות ומחשבים עמו את המידות הנדרשות להכנת שטח המחיה עבור החיה. במקרה של קושי בקריאה ובכתיבה, ניתן, למשל, לעבוד עם הילד על הכנת מצגת לגן. הילד מתבקש להכין את החומרים, לקרוא על החיה ולכתוב כמה משפטים על אודותיה.\nההתקשרות של הילד עם בעל החיים מספקת התנסות בחוויה מתקנת, המתרחשת, בדרך כלל, באופן ספונטני, ביוזמת הילד ובהכוונה מינימלית של המטפל. הקשר עם בעל החיים מעניק לילד הזדמנות להרגיש שייך, נאהב, מקובל ללא תנאי ואף תורם, מעניק ונחוץ.\nבעל החיים מספק לילד הפגוע גם את הצורך במגע. עבור ילדים שנפגעו ממערכת יחסים מנצלת או אלימה של בני אדם וזקוקים למגע חם ומנחם אך בו בעת פוחדים ממנו, ההזדמנות לקשר עם החיה מסייעת לפתרון הקונפליקט הפנימי. הילד ילמד שניתן להתקרב וליהנות ממגע, ללא צורך בהסתבכות הרגשית המכאיבה שחווה במגע עם בני אדם."}
{"article_id": "0,7340,L-4076348,00.html", "header_title": "בלי לחפור: 10 דרכים לעודד שיחה עם הילד", "full_text": "בת: \"אחלה, סבבה...\"\nאמא: \"איזה יופי, היה משהו מעניין?\"\nבת: \"לא!\"\nאמא: \"נו, ספרי משהו\"\nבת: \"אין מה לספר\"\nאמא: \"אולי בכל זאת? משהו קטן\"\nבת: \"אוף אמא, את חופרת!\"\nמתי בדיוק הפכו הילדים שלנו מיצורים חמודים שמשתפים אותנו בכל הגיג, סיפור וקוריוז שולי שאירע להם (עד שייחלנו לדקה של שקט) ל\"זומבים מהלכים\" שעושים טובה כשהם משנים הבעה בפרצוף ונראה ששיתוף עולה להם בבריאות?\nבאיזה גיל בדיוק התחולל המהפך השקט הזה, ואיך קורה שכשהם מתאגדים עם עוד שני חברים זו כבר סכנה חמורה לעור התוף, שלא לדבר על כך שדקה אחרי שהם נפרדים הם מתיישבים לעוד שעה-שעתיים בפייסבוק, בסקייפ ובמסנג'ר כי נורא דחוף להם לספר עוד משהו ששכחו? האם יכולה להיות לנו שליטה על כך?\nתחילה שתי שאלות, וענו עליהן בכנות בבקשה:\nא. מקשיבים בחצי אוזן בקושי ואומרים בכל עשר שניות \"כן חמוד, יופי חמוד, מעניין מאוד\".\nב. אומרים בדרך כלל \"אמא עסוקה עכשיו, לך לספר לאבא\" או \"תספר לי מחר בבוקר\".\nג. מקשיבים, אבל בעיקר מהנהנים או נותנים עצות ולא באמת מנהלים דיאלוג.\nד. מקשיבים לכל פיפס וסיפור והצגה ומשתפים גם אותם בתובנות ובחוויות משלכם.\nא. חוזרים הביתה מהעבודה ומיד \"נובחים\" - \"תראו איך הבית נראה! למה לא סידרתם? מה עשיתם?\"\nב. כשהם שואלים שאלה אישית עליכם פוטרים אותם כלאחר יד ולא עונים באמת.\nג. מבלים איתם ב\"מגרש הביתי שלהם\" - רואים סרטים שהם אוהבים, יוצאים למקומות שהם מעדיפים.\nד. מנהלים איתם שיחות על נושאים שברומו של עולם, ולא רק עליהם או עליכם.\nככל הנראה, רובנו נמצא את עצמנו יותר בשתי האפשרויות הראשונות בכל שאלה.\nבאופן טבעי ילדים רוצים להביע את עצמם ולתקשר גם באמצעות שיח, מרגע שלמדו לדבר. אפשר לחלק את התקשורת המילולית עם ילדינו הקטנים לסוגים הבאים:\nתוך כדי משחק הילד בונה עולם של דימויים ודמיון ויכול לדבר עם עצמו ועם הסובבים אותו. אם הוא מתאר לנו מצב דמיוני תוך משחק בלגו או בחפצים אחרים, תפקידנו מסתכם בכניסה לעולם שהוא יצר באותו הרגע ובשותפות בו.\nאם נחזיר אותו למציאות בכך שנאמר \"אבל אתה יודע שאין באמת שדים\", נסגור מיד חלק מצוהר התקשורת עמו. ככל שאמירות כאלה יצטברו, הילד יחשוב שמשהו לא בסדר בדמיון שלו או במחשבותיו ויימנע מלהביע אותן.\nאנחנו מבלים זמן לא מועט מחיינו ב\"סידורים\" עם הילדים: התארגנות לקראת יציאה, סידור החדר, התלבשות, ארוחה ורחצה. בין מטלה אחת לשנייה, מבלי שאנחנו שמים לב לכך תופס החלק הזה בתקשורת שלנו איתם חלק נכבד של היום. מדובר לרוב בתקשורת קצרה של \"עשה\" ו\"אל תעשה\", שהופכת גם בבתים רבים לבסיס למלחמות ולמאבקים.\nהילד מנסה לסגל לעצמו תכונות של חתול: לחמוק, להסתתר, להפוך את הקערה. הוא לומד דרכנו תקשורת של משא ומתן, וחשוב שנדע לתחם את סוג התקשורת הזאת כך שתהיה אפקטיבית. דרך יעילה אחת היא ליצור כלל מוביל שעל פיו פועל סדר היום, כך שלילד ברור מה מצופה ממנו וגם מה המחיר של אי ביצוע המטלות. בצורה הזאת נימנע מכניסה ללופ של ויכוחים.\nזמני משחק, ארוחות או בילוי משותף אחר הם הזדמנות נפלאה לשוחח באמת, לשאול שאלות שהתשובות עליהן אינן רק כן-לא-שחור-לבן, לשתף בחוויות משלכם ולהרגיל אותם לתקשורת.\nאיך מתחילים לעשות את זה? הנה עשר דרכים שכדאי לנסות:\nאם תקפידו לשתף את הילדים ולשוחח איתם מגיל צעיר, סביר להניח שזה יהיה המודל שתכתיבו, כך שגם כשיגיע השלטר של גיל ההתבגרות - היכולת לשתף תישאר.\nהילדים שלכם באו מכם (ברוב המקרים...), כך שיש בהם איקס אחוזים מהאישיות שלכם וגם מהאהבות ומהשנאות. מצאו את המכנה המשותף הזה לילדיכם, טפחו אותו ובנו עליו את רובדי הדיאלוג שלכם.\nבין הזמן שהם מבלים בבית ספר, אצל חברים ובתנועת נוער ואתם בעבודה - כמה זמן משותף נשאר ביחד? אל תבזבזו את הזמן הזה בשיחות לוגיסטיקה ובמתן הוראות לילדים. הרבה יותר קל ונוח להיצמד ל\"תביא\" ו\"קח\" מאשר להשקיע מאמץ בשיחות של ממש.\nכשהם כבר מספרים ומשתפים, אל תנסו מיד לסדר להם את החיים ולתת עצות ואל תבטלו את תחושותיהם. זה בדיוק הדבר שיאטום אותם מלהקשיב ולספר עוד. תקשיבו, תשתתפו, אפשרו להם לראות שאכפת לכם באמת.\nהבינו את הצורך שלהם - בעיקר בגיל ההתבגרות - מעולם פרטי משלהם, כזה שגם יש בו סודות, אך הקפידו להראות להם תמיד שאתם שם בשבילם ברגע שיזדקקו לכם.\nבסדרות ובסרטים האמריקאיים המשפחה יושבת בארוחת הערב וכל אחד מספר על דבר טוב שקרה לו ועל דבר רע. אם לא הצלחתם להטמיע שיתוף מגיל קטן, אל תרימו ידיים: צרו משחק שייראה אולי מלאכותי בהתחלה, אבל כזה שיאפשר שיתוף טבעי יותר בהמשך.\nשימו לב לסימנים מוקדמים לכך שילדכם מבקש לתקשר ולא יודע כיצד - הוא חג סביבכם, מתבונן בכם מבלי לדבר,  מתחיל משפט ולא מסיים, מרבה להשתמש בביטויים כמו \"לא חשוב\" או \"לא משנה\", משפיל מבט או נע בחוסר נוחות. שדרו לו ברכות ובעדינות שאתם מבינים שמשהו עובר עליו, ושתשמחו לשמוע ולנסות לעזור.\nלילד אחד יתאים מגע מחבק ושתיים-שלוש מילות פתיחה, ואחר יהיה זקוק לכמה \"תחנות מרככות\" בדרך לפתיחות. אם תשדרו אמון ללא סייג, פתיחות, תחושת עוגן וחוסר שיפוטיות תגלו שגם הילדים הכי מסוגרים רוצים לשתף ואף מוצאים את הדרך לכך.\nילדים מחקים את הוריהם כמעט בכל גיל. אם אתם מנהלים זוגיות, שימו לב לסוג המודל שאתם משמשים עבור הילדים שלכם. בית שבו ההורים שותקים - מגדל ילדים שותקים.\nהשאלה \"איך היה בגן?\" כללית מדי ולרוב תקבלו תשובה שתסתכם ב\"כיף\". כדי לעודד שיחה רצוי לשאול שאלות פתוחות וממוקדות, למשל: איזה סיפור הגננת סיפרה היום? עם מי שיחקת בחצר? מה אכלתם לצהריים, שניצל?\nגם אם לא אכלו היום שניצל או שהגננת לא הקריאה כלל סיפור, יהיה קל יותר לילד לומר \"לא, היום הגננת לא קראה לנו סיפור אלא שיחקנו ב...\" וכן הלאה. הילדים חשופים לכל כך הרבה גירויים בגן, כך שלא תמיד קל להם לזכור חוויות ואירועים ולשלוף אותם ברגע הנכון. לעתים נדרש זמן לעיבוד ובעזרת רמזים בגוף השאלה אפשר לעורר את הזיכרון ולפתח שיחה.\nחשוב מאוד להעלות את המודעות של הילדים למנעד הרגשות, להרחיב ולהעשיר אותו. מגוון הרגשות שהם חווים רחב הרבה יותר מ\"כיף\" או \"לא כיף\", אבל הם אינם יודעים כיצד להביע אותו במילים.\nנסו לחשוף בפניהם סוגי רגשות שונים באמצעות מדבקות של פרצופים עם רגשות, משחקי תפקידים מדומיינים, ספרים ועוד. בסיפורים רבים יש תמונות הממחישות מצבים ורגשות שונים, ואפשר להיעזר בהן כדי להסביר לילד איך נראה אדם כועס, מתבייש, גאה וכדומה.\nאפשר להיעזר גם בדוגמאות מהמציאות הקרובה של הילד ולשקף לו איך הוא בסיטואציות מסוימות, במשפטים כמו \"אני רואה שאתה עצוב\", \"אני מבינה שאתה כועס\", \"איזה כיף לראות אותך שמח\" ועוד."}
{"article_id": "0,7340,L-3859900,00.html", "header_title": "\"חמודי, אמא עובדת. תפסיק כבר להתקשר\"", "full_text": "\"הוא לקח לי!\" זועק עודד מעבר לקו. \"אני תפסתי קודם\" עונה ברקע יובל. \"אמא, תגידי לו! אם הוא לא יחזיר לי, אני אכסח אותו\". שעות אחר הצהריים של אפרת במשרד הפכו לבלתי נסבלות. עודד ויובל, בניה בני ה-8 וה-11, מצלצלים אליה שוב ושוב. אפרת, מתוסכלת ואובדת עצות, מנסה שוב ושוב להרגיע את הרוחות בין השניים, מסבירה לאחד שהוא הבוגר וצריך לוותר ולשני שהוא לא בסדר. מפשרת, מלבנת, משחדת, כועסת ובסוף מאיימת.\nלאחרונה הבוס בעבודה נוהג לצוץ בחדרה בשעות אלו עם אי אלו בקשות, ממתין שאפרת תסיים את השיחה, תוך שהוא נועץ בה מבט מלא ביקורת וחסר שביעות רצון. אפרת מנסה לסיים את השיחות במהירות, אולם תוך זמן קצר הטלפון מצלצל שוב עם בעיה חדשה. \"תגידי, למה הם תמיד מתקשרים אליך?\", אומרת לה חברה לעבודה. \"נראה כי בכלל לא עולה בדעתם להתקשר לאביעד (בעלה של אפרת)\".\nהניסיון לשלב הורות משפיעה – המחייבת זמינות סבירה, נוכחות ואינטראקציות משמעותיות עם הילדים, יחד עם עבודה, אינו פשוט, בלשון המעטה. הנתונים בארצנו מלמדים כי מספר לא קטן של ילדים אינו ניפגש עם הוריו במהלך השבוע עד לשעות אחר הצהרים והערב. חלקם מגיעים מבית הספר לבית ריק ממבוגרים, אחרים מבלים את השעות הראשונות לאחר השהות בגן או בבית הספר תחת פיקוחם של מטפלות, סבא-סבתא או מוחזקים בצהרון עד לשובו של אחד ההורים מהעבודה.\nבנוסף לזמינות הנמוכה ולנוכחות הדלילה של ההורים העובדים בבית, דרישות העבודה, המאמץ, המתח והעייפות המצטברת, משפיעים באופן שלילי על איכות וטיב האינטראקציה החינוכית עם הילדים.\nאין מה לעשות. תהליך חינוכי רגיש ויעיל דורש מההורה, בנוסף לזמינות, מידה רבה של רוגע, סבלנות, שיקול דעת והחשוב מכל - יכולת עמידה בלחצי הילדים (\"אמא, אני רוצה\", \"אבל לכולם יש\", \"לא בא לי\", \"אני יכול לקחת\", \"לא רוצה\" ועוד), המתקשים ומסרבים (באופן טבעי) לדחות סיפוקים או לקבל על עצמם חובות וכללים המתחייבים מגילם ומהדרישות של המערכת החינוכית בה הם נמצאים.\nהתוצאה הבלתי נמנעת של נוכחות דלילה בבית, בתוספת רגעים רבים של מתח ועצבנות ותחושות תסכול וחוסר סיפוק מהישגים במקום העבודה ומאיכות האווירה בבית - היא הורות המאופיינת בניסיון בלתי פוסק לפצות את הילדים, כניעה לדרישותיהם, חיפוש אחר פתרונות של שקט תעשייתי זמני (\"אוקי, תבטיח כי מחר תסדר את החדר\"), המתחלפות לעיתים באובדן שליטה, התפרצויות כעס לא פרופורציונאליות כלפי הילדים ובעקבותיהם בקשת סליחה ומחילה ונתינה ללא חשבון.\nהורים יקרים, המפתח לשילוב עבודה והורות, הממזער את הסבירות לאיכות חיים ירודה במשפחה, למתחים בלתי פוסקים בין בני הזוג ולהתפתחותם הבלתי נמנעת של קשיי התנהגות ותפקוד של הילדים, נעוץ בלקיחת אחריות לתהליך החינוכי תוך שותפות מקסימאלית של שני ההורים (או של כל המעורבים בחינוך הילדים במשפחות חד הוריות) ובהחלטה נחושה לא לתת לרגשי האשם להפריע לביצוע של תהליך חינוכי רגיש, אחראי ויעיל.\nבמצבים בהם שניכם עובדים ולשניכם חשוב להתקדם ולהצליח בעבודה, אזי חלוקת הנטל בין שני בני הזוג היא מפתח להצלחה. עליכם ההורים לתאם ולהחליט יחד מהם השלבים ביום והאירועים המיוחדים בהם שניכם צריכים להיות נוכחים (למשל, יום הולדת), מהם המצבים בהם מבוגר אחר יכול להיות נוכח (לדוגמא, איסוף מהחוג) ומתי אחד מההורים צריך להיות נוכח (לדוגמא, ביקור אצל הרופא) והחליטו מי מכם (לא בהכרח אמא). ההחלטה צריכה להיעשות באופן ששניכם תהיו מרוצים, בהתאם לזמינותכם והעדפותיכם ותוך הימנעות מהחלטה על סמך תפיסה מוחלטת מראש של תפקידי \"אבא\" או \"אמא\".\nאל תתנו להיעדרותכם מחלקים שונים ביום להשתמע כהעברת האחריות החינוכית על ילדכם לאדם אחר. אחת לחודש היפגשו עם כל המעורבים בתהליך החינוך של הילדים – מטפלת, סבים, גננות, מורות וכדומה. לימדו להכיר את הבעיות והקשיים של אלו המגדלים את הילדים וקבעו יחד מדיניות תגובה אחידה לקשיים התנהגותיים ותפקודיים כמו קשיי שינה, חוצפה וכדומה. ספקו תמיכה וחיזוק לעוסקים במלאכה ותכננו את השבועות הקרובים באופן שיבטיח את נוכחותכם ברגעים חשובים ובשעות הצורך.\nאין תחליף לפרגון, חיזוק ותמיכה בבן הזוג המשלב עבודה מחוץ לבית והורות מסורה. זכרו להביע את הערכתכם באופן קבוע ומתמשך (אפשר לשלוח מדי פעם מסרוני עידוד וחיזוק). אחת הדרכים הטובות להביע הערכה ומעורבות הינה באמצעות פגישה משפחתית שבועית, בה תוכלו לדבר, לשבח ולתת משוב על השבוע החולף ולתכנן יחד את השבוע הבא.\nאל תוותרו על נוכחותכם ברגעים משמעותיים - ימי הורים, ימי הולדת, טיולים, ימים מיוחדים, תחרויות, טקסים, סיום חוג וכל אירוע משמעותי אחר של הילד. בנוסף, היו נוכחים בתחילתו ובסופו של כל יום - ברוטינות ההתעוררות וההשכבה לישון ואל תוותרו על ארוחות משפחתיות, לפחות 3 פעמים בשבוע.\nכדאי למצוא ולהנהיג פעילויות ייחודיות שלך ההורה, אשר עליהן לא מוותרים גם בתקופות עמוסות. לדוגמא: הקציצות המיוחדות של אמא, הסיפור של אבא, הטיול המשותף לפנות ערב וכדומה.\nהקפידו על זמנים ורוטינות קבועות להשכמה, הכנת שיעורי בית ושכיבה לישון. הרגילו את ילדיכם להיות אחראים לשמירה על סדר יום זה ועל ניקיון ושלמות חפציהם וסביבתם. שמירה על הרגלים בסיסיים אלו היא הדרך לגדל ילדים עצמאיים ואחראיים, שאינם תלויים בהוריהם ואשר מתנהגים באופן נאות גם בהעדרם. בנוסף, עקרונות אלו תורמים ליצירת אווירה טובה בבית ושמירה על יחסים טובים.\nלא קל להשאיר את העבודה מחוץ לבית, אבל חשוב ביותר לעשות זאת, בעיקר בשעות הערוּת של הילדים. כדאי לבצע מעבר ברור מהעבודה לבית, למשל באמצעות כיבוי הטלפון והמחשב לפרק זמן מסוים ואם ניתן אף לשארית היום. כאשר מתאפשר, קיבעו נהלי התקשרות מוגדרים עם העבודה בשעות הללו. עם זאת, הימנעו מ\"התנפלות\" על הילדים עם חזרתכם מהעבודה ודרישה מהם לדווח ולשהות עימכם באופן אינטנסיבי.\nכאשר אתם בעבודה, הימנעו משימוש בטלפון לחלוקת הוראות וטיפול במריבות. קיבעו עם ילדיכם נהלים לשיחות טלפוניות כאשר אתם בעבודה. הגדירו מהם מצבי חירום אשר בהם על הילד צריך לצלצל אליכם במיידי. למשל, מחלה, שריפה, כניסת אדם זר וכולי. מעבר לכך, סכמו איתם על ניהול שיחת טלפון יומית אחת בלבד, אשר במהלכה הילד יספר ראשית על חוויה חיובית וטובה שעברה עליו ולאחר מכן יוכל לספר על הקשיים עימם הוא מתמודד – באופן רגוע, ללא בכי, צעקות והאשמות.\nהרגל נוסף שתוכלו להשריש הוא \"דף דיווח יומי\", בו ילדכם נותן לעצמו ציון על התנהגותו בשעות היום או בפעילויות השונות ומשמש אותו לדיווח על ריבים וקשיים. עם שובכם הביתה תוכלו לעבור יחד על הדף ולשוחח על הדברים השונים, תוך מתן משוב ושבחים על התנהגותו ורעיונות להתמודדות עתידית.\nהקפידו לשתף את הילדים בעבודתכם. ספרו להם מה אתם עושים והסבירו להם מדוע אתם הולכים לעבודה. חשוב שתסבירו להם את משמעות העבודה ואת הצורך לפרנס, מבלי להתנצל על כך. למדו את ילדיכם להתעניין בכם, לשאול \"אמא, איך היה בעבודה?\" ולהקשיב לתשובתכם.\nבסופו של יום עמוס בעבודה, משפחה וסידורים, אתם חוזרים זה לחיקה של זו. לעיתים יש נטייה לוותר על השיחה והבילויים המשותפים ולשקוע בטרדות היום-יום. בתוך כל הריצות, הדאגות והעומסים, השאירו לעצמכם זמן שמוקדש כולו לטיפוח ושימור הזוגיות. תוכלו לקבוע ערב אחד בשבוע (\"יום רביעי השמח\"), בו אתם מארגנים סידור קבוע עבור הילדים ויוצאים יחדיו לבילוי נעים ורגוע. הזדמנות כזו – לנוח, להתרענן ולצבור כוחות – תסייע לכם לצאת בכוחות מחודשים לאתגרים שיביא עימו יום המחר.\nתודה לקרין בר על הסיוע בכתיבת הטור."}
{"article_id": "0,7340,L-4126078,00.html", "header_title": "להוציא מחברות: מלמדים את הילד להתארגן לבי\"ס", "full_text": "ילדים בכלל, וילדים בעלי הפרעת קשב וריכוז במיוחד, עלולים להפגין במהלך שנת הלימודים קשיים בהתארגנות, בזכירת מטלות וביצוען, בסידור החפצים, בקביעת סדרי עדיפויות ובקבלת החלטות. קשיים אלו מכונסים תחת הכותרת \"בקרת קשב\", Executive Function.\nניתן להתגבר על קשיי התארגנות באמצעות הקניית אסטרטגיות ארגון ויישום שיטות בבית ובבית הספר שיובילו לשגרת לימודים ופנאי טובה יותר. כדי ליישם את השיטות המובאות כאן דרושים תמיכה ושיתוף פעולה מצד ההורים, המורים וכמובן הילד עצמו.\nכישורי ארגון אינם טבועים בכל אחד מאיתנו באופן שווה, אך הם ניתנים לאימון ולהשגה. הקדישו תשומת לב לילדכם ונסו לשלב את האסטרטגיות הללו כדי להשיג תוצאות כבר בשנת הלימודים הנוכחית.\nזכרו שהתמדה ועקביות הם ערובה להצלחה, כך שגם אם הילד דוחה את מאמציכם לסייע, מומלץ להמשיך לנסות מבלי להתייאש, ולהסביר להם באופן רציונלי את חשיבות הסדר והארגון כשמדובר בלימודים."}
{"article_id": "0,7340,L-3813355,00.html", "header_title": "יכול להיות שיובל המבולבל צריך ריטלין?", "full_text": "אין ספק שיובל המבולבל הוא קצת ADHD או בשפת העם: היפר אקטיבי עם נטייה גדולה להפרעת קשב וריכוז. לא יכולתי להפסיק לחשוב כל המופע מה היה קורה אם אמא של התלמיד יובל שם טוב, המכונה בפי זאטוטי ארצנו יובל המבולבל, היתה לוקחת אותו לאבחון. אבחון זה שם המשחק. תלמידים רבים מגיעים לאבחונים, המורות מעודדות. ילד תזזיתי בכיתה של ארבעים תלמידים זה לא תענוג וגם ההורים מעוניינים בתלמיד ממוקד, ילד שאפשר להתגאות בציונים שהוא מביא בתעודה.\nבאחת הסדנאות שהעברתי התלוננו זוג הורים על ילדם החולמני. הוא בונה, מרכיב ומשחק ולא רוצה לעשות חוברות עבודה. \"הבחור\" כבר בן 5 וחצי ולא יודע לזהות את כל האותיות. אין לו סבלנות, התלוננו ההורים והעלו את האפשרות המפחידה \"איך הוא יגיע לכיתה א' ואיזה תלמיד הוא יהיה?\"."}
{"article_id": "0,7340,L-4132782,00.html", "header_title": "שוב חופש: איך עוזרים לילדי ADHD להתמודד?", "full_text": "ילדים הסובלים מהפרעות קשב וריכוז זקוקים לסדר יום קבוע, המעניק להם ביטחון. לכן, בימי חופש הקושי שלהם להתמודד עם ההפרעה הופך להיות גדול עוד יותר, בעיקר כשמדובר על חופשה ארוכה יחסית.כך תקלו עליהם את השבועיים הקרובים בבית.\nגבולות נותנים ביטחון לכל ילד, אבל הם חשובים במיוחד אצל ילדים עם הפרעות קשב וריכוז. אבל חשוב שהגבולות יהיו רחבים מספיק כדי לאפשר להם להתנסות, להיכשל ולשלם את המחיר. לילד עם הפרעת קשב וריכוז אפשר להעיר על התנהגות לא רצוייה בכל שלוש דקות, אבל מומלץ לנסות להימנע מכך. גם לנו לא נוח שמבקרים אותנו כל הזמן. לכן גבולות ברורים, חדים ונוקשים מומלצים, אבל עם מרחב גדול לניסוי ותהיה של הילד.\nלוח הזמנים צריך לכלול את שעת הקימה בבוקר, את זמני הארוחות, זמני הצפייה בטלוויזיה והפעילות החופשית, זמן להכנת\nזוהי המלצה שטובה לא רקלימי החופש, אלא בכלל. את התכנון מומלץ לבצע במוצאי שבת לכל אחד מהילדים בנפרד ולרשום אותו בברור ביומן שלו ועל לוח שנה גדול שתלוי אצלו בחדר. הלוח צריך לכלול חוגים, תנועת נוער, אירוע משפחתי, תור אצל הרופא וכדומה. כך האחריות עוברת אליהם, בפיקוח של ההורה. בכל ערב בודקים מה התוכנית ליום המחרת. בנוסף חשוב לעבוד איתם על תכנון זמן. תפיסת זמן אצל ילדים (וגם מבוגרים) עם הפרעת קשב וריכוז בעייתית לעיתים. רצוי לתרגל את הנושא מגיל צעיר.\nאם אתם מבקשים מילד עם הפרעת קשב וריכוז לבצע דבר מה שהוא לא אמור לבצע באופן במיידי, הוא חייב להיות רשום בבירור על פתק ומודבק במקום מרכזי (על המקרר, דלת היציאה מהבית, מראה בחדר) וביומן.\nחיזוקים מילוליים (מילה טובה) ופיזיים (חיבוק או הפתעה סימלית) חשוב שיינתנו על כל עמידה, ולו הקטנה ביותר, בלו\"ז ובמשימה. ילדים עם הפרעת קשב וריכוז חיים ב\"כאן ועכשיו\" (בהווה) לכן על החיזוקים להיות מידיים - או שהם לא יהיו אפקטיביים.\nאם זה בסידור החדר או בעזרה בבית. בנוסף חשוב שתסבירו לילדים בדיוק מהן הציפיות שלכם ומה הם נדרשים לעשות. גם אם אמרתם להם אלף פעם - הם לא זוכרים והם לא עושים את עצמם. לילדים עם הפרעות קשב וריכוז יש לעיתים קושי בזיכרון העובד ב\"שיום\" (שליפה מהזיכרון בשעת הצורך).\nחשוב, בתקשורת עם ילדי ADD ו ADHD, להשתמש במעט מילים ובמשפטים קצרים. אל תחזרו שלוש פעמים על כל בקשה ואל תיכנסו לויכוחים ודיונים על כל דבר. חשבו לפני שאתם מדברים ואל תרימו את הקול (זה מסמן איבוד שליטה וחולשה).\nחשוב שתבינו כי שעת הכניסה למיטה איננה שעת שינה. אי אפשר לכפות שינה על הילדים, אבל כניסה לחדר ולמיטה בהחלט כן.\nתמיד חשוב לזהות את התחום החזק ולעבוד עליו, ואין זמן טוב לכך מימי החופש. מומלץ להפעיל ולקדם את הילד בתחומים הללו ככל שניתן. המטרה היא לפתח מצוינות ולבנות ביטחון עצמי גבוה.\nזו אולי העצה החשובה ביותר - לא להיות קונבנציונליים בהתנהלות עם ילדי הADHD. חשוב להיות יצירתיים כל הזמן ולחשוב שני צעדים קדימה."}
{"article_id": "0,7340,L-3235418,00.html", "header_title": "הפרעת קשב מגבירה הסיכון להפרעה פסיכיאטרית", "full_text": "שלושה עד תשעה אחוז מהישראלים לוקים בהפרעות קשב וריכוז (ADHD), תסמונת שמאופיינת באימפולסיביות, תזזיתיות, הפרעות בריכוז, חוסר מנוחה ושקט, שכחה ונטייה להתפרצויות זעם. מאז תחילת השימוש בריטלין חל מהפך באיכות חייהם של הסובלים, ילדים ומבוגרים כאחד, מההפרעה.\nאך למרות שהתרופה נחשבת בטוחה ונחקרה יותר מכל תרופה קיימת אחרת,\nהורים רבים עדיין חוששים לתת אותה לילדיהם. מחקר ישראלי חדש, שערכה ד\"ר רות אנגל-אלדר, מצא שילדים שסובלים מ- ADHD ולא מטופלים מצויים בסיכון גבוה ללקות במחלות פסיכיאטריות ולהידרדר לשימוש בסמים. ממצאי המחקר תומכים בתוצאות מחקרים קודמים בנושא.\nלפני כ-50 שנה גילו רופאים שריטלין (מתילפנידייט בשמו הרפואי), תרופה ששימשה עד אז לטיפול בדיכאון, יעיל גם לשיפור סימפטומים מנוגדים לחלוטין לדיכאון, כמו היפראקטיביות ואימפולסיביות. התברר שהתרופה הזו ממתנת תופעות של הפרעות קשב ומגבירה את יכולת הריכוז. מתילפנידייט משפיע על מערכת העצבים המרכזית. פעולתו דומה לפעולת הקפאין, אם כי בעוצמה רבה יותר – שמתקרבת לזו של סמים ממריצים דוגמת אמפטמינים.\nכיצד מצליחה תרופה מעוררת לטפל בהפרעות קשב ולשפר ריכוז? ההערכה היא שהריטלין מווסת את מערכות הקשב והערָת ומתאים אותן לסביבה, וכך משתפרת היכולת להתמקד ולברור את הקלט הרצוי מבין שלל הגירויים שבסביבה. מחקר שנערך לאחרונה בארה\"ב ועשה שימוש בהדמיות דיגיטליות של המוח מצא שהריטלין מצליח להגביר את רמתו במוח של המעביר העצבי דופמין. החוקרים מעריכים שהריטלין מגביר את שחרור הדופמין ובכך משפר את יכולת הריכוז והמיקוד.\nהריטלין ודומיו (קונצרטה וסטרטרה) יעילים הן לטיפול בילדים והן לטיפול במבוגרים. יעילות התרופות האלה גדולה עוד יותר כשהן ניתנות בשילוב עם טיפול פסיכותרפי. כל המחקרים גילו שריטלין לא גורם להתמכרות אם הוא נלקח במינונים שהותאמו על ידי רופאים.\nבשנים האחרונות זכתה הפרעת קשב וריכוז למחקרים רבים, שעסקו בזיהוי הגורמים לה וההשלכות הצפויות כתוצאה ממנה על התנהגותו ועל אישיותו של הפרט. המחקרים מצאו קשר בין מצבים קשים של הפרעת קשב וריכוז לבין הפרעות פסיכיאטריות. אחד המחקרים מצא שכמחצית מהסובלים מ- ADHD סובלים גם מהפרעות נפשיות והם בעלי יותר מהפרעה פסיכיאטרית אחת. גם בקרב כשליש מהסובלים מההפרעה באופן קיצוני פחות נמצאה לפחות הפרעה פסיכיאטרית אחת.\nחוקרים שונים שבחנו את מאפייני ההפרעה הפסיכיאטרית בקרב הלוקים ב- ADHD דיווחו בין השאר על דיכאון  קליני, חרדות, הפרעות חשיבה, תוקפנות שגובלת בנזק עצמי וסביבתי, אימפולסיביות ורמת חרדה גבוהה שפוגעת בתפקוד השוטף.\nבמחקר שפורסם לפני שלוש שנים השוו חוקרי אוניברסיטת פיטסבורג את נתוני השימוש בסמים בין מתבגרים שאובחנו כלוקים ב- ADHD לבין נבדקים שלא סבלו מההפרעה הזו, כולם בני 13 עד 18. החוקרים מצאו שמי שאובחנו בילדותם כלוקים ב- ADHD היו בסיכון גבוה לצרוך סמים ואלכוהול בבגרותם. אלה שסבלו משילוב של ADHD והפרעות התנהגותיות היו בסיכון הגבוה ביותר לצרוך סמים ואלכוהול בבגרותם. יותר מרבע מהלוקים בהפרעה היו בסיכון גבוה פי 5 לצרוך סמים מאלה שלא סובלים מההפרעה.\nעל פי נתוני הרשות לטיפול בנפגעי סמים במשרד הרווחה בישראל, כ-6,600 מטופלי השירות בשנת 2004 סבלו כולם מהפרעת קשב וריכוז, שלא אובחנה בילדות. מנתוני מחקרים אחרים בנושא עולה שבקרב אימהות מכורות לסמים השכיחות של ADHD גבוהה פי 5-10 מאשר בשאר הנשים באוכלוסייה. עוד נמצא שבין ילדי אימהות מכורות לסמים (שאבותיהם לא מכורים לסמים) – 30%-50% סובלים מ- ADHD .\nבמחקר החדש, שערכה ד\"ר רות אנגל-אלדר, פסיכולוגית קוגניטיבית ופסיכותרפיסטית, השתתפו 120 נבדקים, כולם אובחנו כסובלים מ- ADHD . הנבדקים חולקו לשתי קבוצות: קבוצת מחקר וקבוצת ביקורת. קבוצת המחקר כללה 60 נבדקים שלוקים במחלת נפש – סכיזופרניה, חרדות, הפרעות אכילה ומחלות נפש אחרות – בני 17-20, מהם 30 בנים ו-30 בנות.\nכל המשתתפים בקבוצה הזו עברו אשפוז במוסד פסיכיאטרי. נמצא ש-37.5% מהם אובחנו כלוקים ב-ADHD, כ-25% אובחנו כלוקים ב-ADD (הפרעת קשב וריכוז ללא סימני ההיפראקטיביות הקלאסיים), ו- 37.5% כסובלים מפגיעה כלשהי בקשב. בקבוצת הביקורת השתתפו 60 נבדקים, בני 17 עד 20, מחציתם בנים ומחציתם בנות. 43.3% אובחנו כלוקים ב- ADHD , 31.7% אובחנו כלוקים ב- ADD ו-25% כסובלים מפגיעה כלשהי בקשב. אף אחד מהנבדקים בקבוצה הזו לא סבל ממחלה פסיכיאטרית. תמיכה לכך נמצאה בפרופיל הצבאי שלהם.\nתוצאות המחקר גילו שכשני שלישים מהנבדקים בקבוצת המחקר (כלומר, אלה שלקו במחלת נפש) לא נטלו ריטלין, למרות שהומלץ להם לעשות כך. רק 10% מהנבדקים נטלו ריטלין בהתאם למינון הרפואי שנרשם להם. לעומת זאת, כשלושה רבעים מהנבדקים בקבוצת הביקורת (שלא פיתחו מחלת נפש) נטלו ריטלין במינון תקין, בהשוואה לכשליש מהנבדקים שפיתחו מחלת נפש.\nכמחצית מהנבדקים בקבוצת הביקורת עברו טיפול פסיכולוגי, בהשוואה לכרבע מהנבדקים בקבוצת המחקר. \"הממצא העיקרי שלנו הוא ששימוש או אי שימוש בריטלין מנבאים באופן מובהק את ההסתברות לפתח מחלת נפש\", מסבירה ד\"ר אנגל-אלדר. \"לנבדקים שנטלו ריטלין במינון הרפואי שהומלץ עבורם היתה הסתברות נמוכה יותר לפתח הפרעה פסיכיאטרית. הסיכון הגבוה ביותר להתפתחות מחלת נפש נמצא בקרב נבדקים שלא נטלו ריטלין, למרות ההמלצה הרפואית\".\nלדברי ד\"ר אנגל-אלדר, על פי מחקרים שנערכו בשנים האחרונות קיים בקרב לוקים ב- ADHD חוסר במעביר העצבי דופמין ונגזרותיו: \"המעבירים האלה אחראים בין השאר על רגולציה של קשב ותחושה של רוגע. אצל הלוקים ב- ADHD יש ייצור לא מספיק או בעיה בקליטת הדופמין\". על פי התיאוריה הזו, המוח של הלוקים ב- ADHD משווע לדופמין. מהסיבה הזו הם נוטים לצריכת סמים או להתנהגויות קומפולסיביות, שמשחררות מתחים ומביאות לרגיעה חלקית.\n\"הריטלין ממלא אצלם את החסך בדופמין\", קובעת ד\"ר אנגל-אלדר \"הורים רבים עדיין נתלים במיתוס שהריטלין הוא סם. אבל אם אתה לא נותן אותו לילד, ולא מעניק לו גם תמיכה פסיכולוגית, דינו כדין חולה סוכרת שלא מקבל אינסולין. עד מהרה הוא יפתח תסמינים קשים, שעלולים להוביל להפרעה פסיכיאטרית, לצריכת סמים ולהתנהגויות חריגות\"."}
{"article_id": "0,7340,L-3228418,00.html", "header_title": "הפרעות קשב וריכוז: אפשר גם בלי ריטלין", "full_text": "במחקר שנערך בהנחייתו של פרופסור גיורא פילר, מנהל היחידה להפרעות שינה בילדים במרכז להפרעות שינה ברמב\"ם, השתתפו 66 בנים ובנות בני 12, מתוכם 34 ילדים עם הפרעות קשב וריכוז, שכולם בילו לילה במעבדת השינה. במהלך השינה נמדדו בין היתר גלי המוח שלהם, תנועות העיניים, תנועות הרגליים, ריווי החמצן בדם ופליטת דו-תחמוצת הפחמן. \"מצאנו ש-50% מהם סובלים מהפרעות נשימה בשינה, כגון נחירות ודום נשימה בשינה, ואצל 10% נצפו תנועות רגליים לא רצוניות, תזוזות ובעיטות מרובות במהלך השינה - הפרעה מאוד לא שכיחה בקרב ילדים\", אומר פרופ' פילר. \"כשאיכות השינה לא טובה, אין פלא שהילד עייף במשך היום והריכוז והקשב שלו נפגעים\".\nואכן, מחקרים הראו שכאשר גורמים לילדים בריאים להיות ישנוניים ביום, הם מתחילים לפתח תסמינים דומים להפרעת קשב וריכוז. מכיוון שהריטלין הוא למעשה תרופה מעוררת שפועלת להעלאת רמתם של הורמונים מעוררים כדופמין ונוירואדרנלין, תהו החוקרים איך ייתכן שתרופה מעוררת עוזרת לילדים שמאופיינים לכאורה כעירניים יתר על המידה. האם זה אומר שלמעשה הילדים האלה עייפים דווקא?\nפרופ' פילר: \"כדי לבדוק את השאלה עברו כל המשתתפים במחקר גם בדיקת ישנוניות יומית. כל אחד מהם קיבל חמש הזדמנויות ללכת לישון במהלך היום. למרבה ההפתעה, דווקא הילדים שסבלו מהפרעות קשב וריכוז נרדמו הרבה יותר מהר מהילדים הבריאים. המשמעות היא שהילדים, שמכונים 'היפר-אקטיביים', הם בעצם ילדים עייפים וישנוניים\".\nבמקרים אחרים, כמו זה של ערן, הפרעות קשב וריכוז עלולות להיות תוצאה עקיפה של הפרעת נשימה שגורמת להפרעת שינה. מחקרים מראים שטיפול בהפרעת הנשימה עשוי לפתור את בעיית הקשב.\nמבקשים מרופא הילדים שלכם הפניה לאחת ממעבדות השינה, שמצויות בבתי חולים שונים. במקרה שהילד סובל מהפרעת נשימה, פנו לרופא אף-אוזן-גרון והתייעצו עמו כיצד לפתור את הבעיה.\n\"הפרעת קשב וריכוז מתפתחת עם הגיל\", טוען ד\"ר יוסי גוזבנסקי, מומחה לפסיכיאטריה של הילד והמתבגר. \"האבחנה המבדלת בין הפרעה כזאת להפרעה אחרת חייבת להיות מבוססת על נתוני התפתחות, כמו מהלך ההריון, הלידה, אבני דרך התפתחותיות, מאפייני האופי והטמפרמנט של הילד והתגובות שלו לסביבה. נוסף על כך בודקים כיצד הילד מצטייר במסגרות שבהן הוא נדרש למטלות פורמליות, כמו למידה, אינטראקציה עם ילדים אחרים, עמידה במטלות מוגדרות בטווחי זמן מוגדרים ועוד. נתונים ותצפיות אלה הם בעלי ערך רב בקביעת האבחנה\".\nפנו לפסיכיאטר או לנוירולוג המתמחה בהפרעות קשב. רק הם יאבחנו אם מדובר בהפרעת קשב התפתחותית פיזיולוגית או בהפרעה על רקע נפשי.\n\"בשלב ראשון מבצעים בדיקת שמיעה רגילה, ובמקרה שנמצאה לקות, אפילו קלה, נמליץ לילד עם הפרעות קשב על מכשיר שמיעה. אם נמצא שהשמיעה תקינה, נבדוק בשלב השני אם לילד אין בעיית שמיעה בתנאי רעש מתחרים. לכל אחד מאיתנו יש מערכת ברירה מיוחדת העוברת בין המוח לאוזן, שתפקידה להגביר אותות מסוימים - כמו דיבור של המורה למשל, ולהפחית אחרים - כמו הרעש הסביבתי. אצל חלק מהילדים הסובלים מהפרעות קשב המערכת הזאת פועלת בצורה לא תקינה, ולכן הם מתקשים להבדיל בין הגירוי הספציפי שהם אמורים להקשיב לו ובין רעשי הסביבה\".\nהבדיקות שמאבחנות בעיה זאת נקראות בדיקות קשב אודיטורי. אם נמצא ליקוי כזה, הטיפול יכול לנוע מאימון התנהגותי שבו מלמדים את הילד להקשיב לגירוי ספציפי בתנאים של רעש סביבתי קל שהולך ומתגבר במהלך הטיפול, ועד שימוש במכשיר שמיעה חלש, שמגביר רק את אות הדיבור. בחלק מהמקרים משתמשים אפילו במערכות מיוחדות, שכוללות משדר שמשמש את המורה, המאפשרות לילד לשמוע אותו ישירות\".\nתבקשו בקופת החולים שלכם הפניה לבדיקת שמיעה. הבדיקות השגרתיות מתבצעות בכל מכוני השמיעה של קופות החולים, ואילו הבדיקות לקשב אודיטורי מבוצעות במכונים של בתי החולים שניידר ואיכילוב.\nזאת אמנם דוגמה קיצונית לחוסר בברזל, אך במקרים חמורים פחות התופעות לא ממש נעימות: עייפות, עצבנות, כאבי ראש, אובדן תיאבון וכאבי שרירים.\n\"מחסור בברזל הוכח כפוגע בתפקודים מנטליים עד כדי פגיעה במנת המשכל של ילדים\", אומר ד\"ר אודי בר, מומחה לתוספי תזונה. \"זהו המחסור השכיח ביותר בעולם המערבי, ובעיקר בקרב תינוקות, ילדים ומתבגרים. מחקרים רבים הראו שילדים הסובלים מחוסר בברזל נוטים יותר לסבול מהפרעות קשב וריכוז ושתוספת ברזל לילדים הזקוקים לכך הביאה לשיפור מובהק במבחני קשב וריכוז\".\nאך גם מינרלים וויטמינים אחרים משתתפים בחגיגה ובהם אבץ, מגנזיום וויטמין B6. כך, למשל, במחקר שנערך בקרב 611 ילדים הסובלים מהיפראקטיביות, נמצא ש-59% מהם סבלו מחוסר במגנזיום. מחקרים שבהם ניתנה לילדים היפראקטיביים תוספת של ויטמין B6 הדגימו שיפור ניכר במצב, שנמשך גם לאחר הפסקת נטילת הוויטמין.\n\"המגנזיום חיוני להרפיית השרירים ומערכת העצבים, ולכן מחסור בו עלול בהחלט להיות גורם חשוב בהפרעות קשב וריכוז\", מסביר ד\"ר בר. \"ויטמין B6 חיוני לייצור הסרוטונין, מעביר עצבי חשוב, וכן לתפקוד התקין של מערכת העצבים, ומחסור בו נמצא כקשור בהפרעות נוירולוגיות שונות\". לעומת זאת, הקשר בין מחסור באבץ להפרעות קשב וריכוז עדיין לא ברור.\nבקשו מרופא הילדים הפניה לבדיקת דם שתבדוק את הערכים הבאים: ברזל, מגנזיום, אבץ וויטמין B6. כדי לוודא מהי הרמה האמיתית של הברזל יש לבדוק לא רק את רמות הברזל החופשי בדם (שמופיעות בבדיקות כ-IRON), אלא גם את רמות הפריטין, שמייצגות את מאגרי הברזל בגופנו. אם יש חוסר, יש ליטול תוסף ברזל.\nבמקרה שנמצא חוסר במגנזיום, באבץ ובוויטמין B6, תנו לילד מולטי-ויטמין והשלימו את החוסר באמצעות תזונה. אבץ תקבלו מבשר בקר ועוף, מביצים וממאכלי ים. ויטמין B6 תקבלו מבשר בקר ועוף, מדגים, מחלמון ביצה, מבוטנים ואגוזים, מבננות, מאבוקדו, מתפוחי אדמה וממוצרי חיטה מלאה. מגנזיום תקבלו מירקות בעלי עלים ירוקים, מאגוזים, מעדשים, ממוצרי חיטה מלאה, מפולי סויה ומשוקולד מריר.\nבשנים שחלפו מאז, גבר העניין ברכיבים שונים שעשויים להשפיע לרעה על ילדים שסובלים מהתסמונת. המחקרים התמקדו בעיקר בצבעי מאכל ובחומרים משמרים, בסוכר מזוקק ובמזונות החשודים כמעוררי אלרגיות (חלב פרה, שוקולד, חיטה, תפוזים, ביצים, עגבניות, בוטנים, תירס וסויה).\nלדברי הדיאטנית הקלינית, טובה קראוזה, מניתוח נתוני המחקרים עולה שאצל חלק מהילדים נצפתה הפחתה ניכרת בהתנהגות ההיפראקטיבית כאשר ניזונו מתפריט נטול חומרים משמרים וצבעי מאכל, וכן שילדים בגיל הגן מגיבים טוב יותר לדיאטה נטולת חומרים אלה.\nגם הסוכר המזוקק לא יוצא נקי מהעניין. על פי נתונים אמריקאיים, צריכת הסוכר בקרב ילדים עשויה להגיע עד 1,400 גרם בשבוע (!), וחוקרים רבים סבורים שהוא גורם להתנהגות היפראקטיבית או מחמיר את עוצמתה. אלא שאף מחקר עדיין לא הצליח להוכיח זאת באופן נחרץ.\nהדבר נכון גם לגבי המחקרים על מזונות החשודים כגורמי אלרגיות, אף שילדים הסובלים מ- ADHD נוטים יותר גם לסבול מאלרגיות, אסתמה, כאבי בטן ודלקות אוזניים לעומת כלל האוכלוסייה.\nאף פעם לא מאוחר לאכול בריא. הימנעו ממזונות המכילים את צבע המאכל טרטרזין E201 (עלול להימצא בממתקים צהובים, שקדי מרק, פסטות, קרחונים צהובים) ומן החומר המשמר נתרן בנזואט E112 (עלול להימצא בתרכיזים ממותקים, משקאות קלים וסלטים מוכנים).\nהפחיתו גם את כמויות הסוכר במזונו של ילדכם, וזה אומר פחות משקאות ממותקים ופחות חטיפים מתוקים. אם אתם לא בטוחים שילדכם רגיש למזון מסוים או אלרגי אליו, הוציאו את המזון החשוד מהתפריט למשך 3-2 שבועות. אם חל שיפור, החזירו אותו לתפריט ובדקו אם התסמינים מחמירים.\nאף שחומצות השומן חיוניות לתפקוד התקין של גופנו, הוא אינו מייצר אותן בעצמו, ולכן אנו חייבים לקבלן מהמזון. DHA ו- EPA נמצאות בעיקר בדגי מעמקים (סול, הרינג, סלמון, טונה ומקרל). הבעיה היא שמרביתנו ממעטים בצריכתם, ולכן קשה מאוד לספק לגוף כמויות נאותות מהן.\nעם זאת מתברר שאצל אנשים בריאים הגוף מצליח להפוך חומצות שומן חיוניות אחרות המגיעות ממקורות צמחיים (כגון ירקות עליים ירוקים) ל-DHA ו- EPA. \"מחקרים מצאו שלילדים רבים הסובלים מהפרעות קשב וריכוז יש רמות נמוכות יותר של חומצות שומן חיוניות\", מסבירה ד\"ר יעל לייטנר, מנהלת המרכז לליקויי למידה בבית החולים איכילוב. \"התברר שבילדים אלה קיימת הפרעה בהמרה של חומצות שומן חיוניות ממקורות צמחיים, לחומצות שומן מסוג אומגה 3. התברר שכאשר נותנים לילדים הסובלים מהפרעות קשב וריכוז השלמה של אומגה 3, חל שיפור במצבם ובהתנהגותם\".\nתנו לילד תוסף של אומגה 3. נכון להיום לא קיימת המלצה רשמית למינון המומלץ לילדים הסובלים מהפרעות קשב וריכוז, אולם המינונים שניתנו במחקרים בנושא עמדו על 500 מיליגרם DHA ו- EPA-180.\nהתוספים לילדים נמכרים בבתי המרקחת ובבתי טבע בצורת כמוסות, סוכריות, סירופ או ממרח.\nבמחקר שנערך בראשותו של ד\"ר נחום וייסמן, מנהל היחידה לתזונה קלינית במרכז הרפואי תל אביב, השתתפו כ-90 ילדים שאובחנו כבעלי הפרעת ADHD. במהלכו המשתתפים לא קיבלו ריטלין או כל תוסף תזונה אחר. מחציתם קיבלו את תוסף האנזימוטק ומחציתם קיבלה פלצבו. כעבור שלושה חודשים הראו הממצאים שיפור של ממש ביכולת הקשב והריכוז שלהם. הכוונה להרחיב את המחקר כדי שבתוך שנה כבר יהיה התוסף על המדפים.\nמתברר שלטיפול במחטים סיניות יש השפעה דומה לזו של הריטלין ללא תופעות הלוואי של התרופה. \"ההשערה היא שבמצב של הפרעה נוירולוגית כלשהי נסגר 'שער' שחוסם מעבר של פולסים מהמוח לשרירים, ובכך לא מאפשר להניע אותם\", מסביר ד\"ר רואי גוניק, מומחה לרפואה סינית ולדיקור סיני. \"הטיפול בדיקור גורם להעברת פולס למוח, שבתורו גורם לשחרור חומרים שמצליחים 'לפתוח' את השער ובכך מאפשרים להעביר מחדש גירוי לשרירים\".\nהשערה נוספת שמקובלת כיום ושנבדקה במחקרים רבים, היא שבמהלך הדיקור משתחררים מהמוח חומרים כימיים שונים, בהם מתווכים עצביים, שמרגיעים את מערכת העצבים ומאזנים אותה.\nאת הטיפול בדיקור יש לשלב עם שינוי תזונתי מתאים לפי הרפואה הסינית.\nבשיטה זאת נעשה שינוי של הפעילות האופיינית של גלי המוח באמצעות ביופידבק (משוב ביולוגי). ג'ייסון אלסטר, מומחה ישראלי לטיפול בהפרעות קשב וריכוז באמצעות ביו-פידבק, פיתח שיטה המשכללת את הנוירו-פידבק באמצעות בדיקה הדומה לזאת המתבצעת במכונת אמת. \"בעיות קשב וריכוז נובעות גם מהפרעת מתח ולא רק ממקור נוירולוגי\", הוא טוען. \"אם מצליחים להפחית את המתח, משפרים את הקשב והריכוז באופן ניכר\".\nאת רמת המתח הוא בודק באמצעות אלקטרודות המחוברות לאצבעות הרגישות לשינויים פיזיולוגיים, כמו מתח שרירים/הזעה. \"הזיעה מהווה מקור מידע טוב יותר מגלי המוח (שהם פחות יציבים) על מצב הריכוז והקשב. אך מעבר לכך, השיטה מאפשרת להשפיע על המתח הגופני ועל הנשימה. כשהילד נושם לאט ומסודר יותר, גם גלי המוח משתנים. אני גם משלב בטיפול עזרים אחרים כמו יוגה ודמיון מודרך\"."}
{"article_id": "0,7340,L-4126838,00.html", "header_title": "לילד אין ערך לכסף? 10 טעויות בחינוך כלכלי בבית", "full_text": "המטרה היא להכין את הילד לעולם האמיתי וללמד אותו איך להסתדר עם כסף - לחיות ממה שיש לפי סדר עדיפויות, למקסם את הכסף באמצעות צרכנות נבונה, לחסוך, וכמובן - לא להיגרר תמיד אחרי העדר.\nאך דווקא נושא חשוב זה, שיש לו השפעה מכרעת על חיינו, אינו נלמד בין כותלי בית הספר והורים רבים עושים טעויות מבלי להיות מודעים להן.\nאי אפשר לצפות מהילדים להתנהלות כלכלית נבונה אם ההורים בעצמם אינם יודעים לנהל את הכסף שלהם. כשהילדים רואים שההורים חיים במינוס תמידי, הם לומדים שזה בסדר. כך שכמו בכל סוגיה בהורות, דוגמה אישית היא בגדר חובה.\nכשאחד ההורים בזבזן כרוני והשני בדיוק ההפך ממנו, הילדים מקבלים מסרים סותרים לגבי היחס לכסף. כשהאמא אומרת \"חיים רק פעם אחת וצריך ליהנות מתענוגות החיים (שעולות לא מעט כסף)\" והאבא אומר \"הכסף לא גדל על העצים וצריך לשמור כל שקל ליום סגרירי\", הילדים נעשים מבולבלים והגישה שלהם לכסף אינה ברורה ומוחלטת.\nלכן, גם ההורים הם הפכים בהיבט הכלכלי, חשוב שהם יגבשו מדיניות כלכלית ברורה כלפי הילדים.\nאם החלטתם שאתם נותנים לילד X שקלים בשבוע, אל תחרגו מהסכום הזה, גם אם יש הוצאה חד-פעמית שהילד מבקש עכשיו.\nכשאתם נותנים לילד הלוואה על חשבון דמי הכיס הבאים, אתם מלמדים אותו בעצם שאפשר לחיות מהלוואות.\nכשההורים משלמים לילדיהם על כך שסידרו את החדר או פינו את המדיח, המסר המועבר הוא שמדובר בתפקיד של ההורים, והילד צריך לקבל שכר על פעולות אלה. אקט כזה פוגע בהקניית הערך המשפחתי שלפיו כל בני המשפחה שותפים במטלות הבית, ושההורים אינם משרתים של הילדים.\nאם רוצים בכל זאת לעשות כך, אפשר לשלם לילדים רק על מטלות שההורים היו משלמים עליהן בכל מקרה, כמו רחיצת הרכב או ניקיון המשרד של ההורה.\nבמשפחות רבות פשוט\n,\n\t לא לטוב ולא לרע, מתוך מחשבה שאין צורך להטריד את הילדים בענייני כסף, ויהיה להם מזה מספיק כשיגדלו.\nזוהי טעות נפוצה שבמקרה הקל \"זורקת\" את הילדים לעולם האמיתי בבגרותם בלי שום מושג על כסף, ובמקרה הגרוע יותר יכולה לגרום למשברים חמורים. ובואו נודה, כסף הוא חלק חשוב מאוד בחיינו, וצריך לדבר עליו בדיוק כמו על שאר תחומי החיים.\nאם יש בעיה כלכלית ומנסים להסתיר אותה מהילדים - סופה שתתגלה. ילדים הרי חכמים מאוד וקולטים הכל גם בלי שנגיד להם, לכן חשוב לדבר איתם על המצב, תוך גילוי רגישות רבה.\nאין צורך לשדר לילדים מצוקה כלכלית, כיוון שמנגנוני ההגנה שלהם אינם מפותחים והם עלולים להיכנס לחרדה ולחשוב שמחר ימצאו את עצמם ללא קורת גג. הסבירו, מבלי לשדר דאגה, שיש כרגע בעיה כלכלית אך הכל תחת שליטה ואתם עובדים על פתרון.\nגם האפשרות ההפוכה אינה מוצלחת: יש הורים המשרים באופן קבוע אווירה של \"יש לנו המון כסף\", וגם זו טעות המחנכת את הילדים לשפע תמידי, בעוד שבחיים יש עליות ומורדות - פיטורים, מיתון, כישלון של עסק וכדומה.\nמי מאיתנו לא אמר לילד שלו \"אין לי כסף\" פעם כתגובה לבקשה שנקנה לו משהו. לילדים כאמור אין מנגנוני הגנה מפותחים, לכן משפט כזה, פשוט ככל שיהיה, יכול להתפרש על ידם כמצוקה כלכלית שתוביל לדאגות מיותרות. במקום לומר \"אין לי כסף\", אמרו \"זה לא בתקציב שהגדרנו, ואם נחרוג בכל פעם מהתקציב לא נוכל להרשות לעצמנו את הטיול שתכננו\".\nמטרת ההורה לא לשדר שחסר כסף בבית, אלא שמתעלים אותו באופן אופטימלי ובהתאם ליעדים המתוכננים מראש.\nכשאנו קונים לילדים בלי גבולות, אנו בעצם מטפחים אצלם תחושה של \"\n\".\n\t הם לא מעריכים את הכסף ואת המתנות, ועלולים לגדול כאנשים שלא יודעים לחיות ממה שיש, ובכל פעם שעוברת עליהם תקופה לא טובה הם מפצים את עצמם בקניות.\nילדים שלא נחשפו אף פעם לענייני כסף ויוצאים לעולם האמיתי בלי שום ידע בסיסי בנושא, עלולים למצוא את עצמם בעתיד בבעיות כלכליות וירגישו חוסר נוחות לדבר על כסף.\nחשוב לחשוף את הילדים לעולם הכסף כמה שיותר מוקדם, ולטפטף להם - בהתאם לגילם כמובן - עקרונות של חינוך פיננסי. גם אם נדמה לכם שהילד לא מבין, שתפו אותו בשיקולי הקנייה שלכם, לדוגמה: \"אנחנו נקנה מוצר X בחנות Y כי שם זול יותר מהחנות שליד הבית\", או \"אם נוותר על האוטו הקטן עכשיו, נוכל לקנות אוטו גדול יותר בעוד חודשיים\".\nהבעיה היא בדרך כלל שהורים רבים נזכרים להקנות לילדיהם ערכים פיננסיים כשאלה כבר גדולים, וקשה מאוד להשריש הרגלים חדשים.\nהילד הגיע לגיל שאפשר לפתוח\n?\n\t מזל טוב, תנו לו להתמודד עם המערכת הבנקאית על בשרו, תוך ליווי והדרכה שלכם. כשהילד יגיע לחיים האמיתיים, יהיה לו בצורה הזו רקע בהתנהלות פיננסית. הקפידו גם על מתן דמי כיס, זוהי הזדמנות מצוינת ללמד אותם איך לנהל תקציב, להגדיר סדר עדיפויות ולחיות ממה שיש."}
{"article_id": "0,7340,L-3163889,00.html", "header_title": "מסגרות ומרכזים המטפלים בילדים בעזרת חיות", "full_text": "כיום מוצעת תוכנית להכשרת אנשי חינוך המתמחים בסיוע בעזרת בעלי חיים המאושרת על ידי משרד החינוך במכללות לווינסקי, אחווה, דוד ילין ואורנים. תוכניות אלו מיועדות לבוגרי תואר ראשון במקצועות טיפוליים או חינוכיים, ומקנות כלי עבודה נוסף.\nכמו כן, מציעות מסגרות פרטיות כמו \"מכללת מגן דוד ירוק\" או \"מכללת אלבאום\" תוכניות הכשרה שונות בתחום.\nהמטפל הוא בדרך כלל פסיכיאטר, פסיכולוג קליני, עובד סוציאלי, מרפא בעיסוק, פיזיותרפיסט או מורה לחינוך מיוחד, אשר עבר הכשרה מתאימה בתחום הייחודי. העוסקים בתחום לומדים לשלב את המומחיות הטיפולית הספציפית שלהם עם ידע על הקשר הפסיכולוגי המיוחד שבין האדם לחיה, ורקע הנוגע לזואולוגיה ווטרינריה.\nאל הטיפול המשלב בעל חיים ניתן להגיע גם באמצעות הפניה במחלקות פנימיות לילדים, בבתי חולים לבריאות הנפש, במוסדות שיקומיים, בגנים לילדים בעלי צרכים מיוחדים ובמסגרת לשכות הרווחה העירוניות.\n\"מרכז בולבי\" לחינוך וטיפול בעזרת בעלי חיים, במושב גאליה, מציע עבודה פרטנית וסדנאות מקדמות לאוכלוסיות עם צרכים מיוחדים, כגון: הפרעות קשב וריכוז, ליקויי למידה, ליקויי תקשורת והפרעות התנהגותיות. 08-9466110\nהמרכז לטיפול באמצעות בעלי חיים בגן החיות התנ\"כי בירושלים מקיים מפגשים טיפוליים שבועיים עם בעלי חיים לילדים עם צרכים מיוחדים: ילדים עם ליקויי למידה, הפרעות התנהגותיות ורגשיות, חירשים, אוטיסטים, ילדים עם פיגור וילדים בסיכון.02-6750111\n\"משק החי\" בקיבוץ סעד שבנגב מתמחה בטיפול בילדים עם נכויות פיזיות או נפשיות, חולים כרוניים וליקויי שפה ותקשורת. 08-6800375\n\"חי בטבע - מרכז לטיפול באמצעות בעלי חיים\" באשקלון מציע טיפולים המבוססים על הקשר המשולש שבין מטופל-בעל חי-מטפל עם דגש על נכים ומוגבלים. 08-6750820\n\"מרכז חוויות\" שבגוש עציון ממתינות לילדים מגילאי שנתיים ומעלה כ-1,000 חיות. בין השאר מציעה החווה רכיבה טיפולית ייחודית על סוסים, לאמות ואלפקות. 02-9931988\n\"חוות החיים\" ברעננה מתמחה ברכיבה טיפולית ובטיפול כוללני בעזרת בעלי חיים. 09-7727844"}
{"article_id": "0,7340,L-3853971,00.html", "header_title": "\"לכל החברים מרשים? אני כבר בודקת\"", "full_text": "\"אמא, לא תאמיני איזה כיף לי!\" קראה יעל בת ה-17 לאימה בשמחה. אירית תהתה מה הפעם. \"אני והחברות נוסעות לאילת בסוף שבוע!\" אירית המבוהלת ניסתה לברר במה מדובר. מי נוסעת, כיצד ולאן? היכן ילונו ומי יממן את הבילוי המפוקפק? התשובות של יעל היו חלקיות בלבד. \"אני לא יודעת. לא תכננו הכול... נישן באכסניה, נראה לי\".\nהתשובות החלקיות לא מצאו חן בעיני אירית. היא ניסתה להסביר ליעל שנסיעה כזו נשמעת לה מסוכנת ומיותרת ושהיא לא מוכנה לאשר לה את הנסיעה. תגובתה של יעל הייתה נסערת: \"למה את תמיד כל כך קשה? את לא רוצה שיהיו לי חברות? כולן ייסעו ורק אני אשאר בבית לבד?\" המערכה המתישה הוכרעה כאשר אימה של הילה, חברתה הטובה של יעל, צלצלה לאירית כדי להרגיע ולהסביר כי היא והאמהות האחרות החליטו לאפשר את הנסיעה של קבוצת הבנות. יעל נסעה ואירית נשארה בבית, מוטרדת ומודאגת.\nפעמים רבות הורים כמו אירית מנסים לדרוש מילדיהם לעמוד בכללים המקובלים עליהם. סירובם של הילדים יכול להיות עיקש ואף אגרסיבי: \"רק אתם כאלה רעים\", הם מטיחים לעבר הוריהם, \"נמאס לי מכם\", וכמובן: \"לכולם מרשים\". פעמים רבות עקשנותם של הילדים, והשימוש באישור שנתנו הורים אחרים כטיעון מחץ מנצח, מביאים את ההורים לאפשר ולאשר בקשות של ילדיהם, אשר ההורים אינם שלמים עימן.\nכדי להתמודד עם מצב קשה זה, שבו כל הורה נאבק לבדו מול הלחצים של ילדיו (לרוב ללא הצלחה), ברצוני להציע להורי הילדים בישראל להתאחד ולהקים פורומים של \"הורים למען הורים\". הפורומים יאפשרו לנו ההורים להפעיל את סמכותנו ההורית ממקום של ידע, מעורבות ונוכחות בחיי ילדינו, תוך שיתוף פעולה עם הורים אחרים. ההורים יוכלו לקבוע מדיניות חינוכית אחידה וברורה, לתאם עמדות ולעמוד יחד מול הילדים - למענם!\nכמובן שלכל משפחה יש את הצביון והערכים המיוחדים לה ועליה לשמור עליהם ללא קשר לשיקול דעתם של הורים אחרים, אבל אני משוכנע שלהורים של ילדים הלומדים יחד באותה כיתה או שכבה, יש אינטרס משותף לדון במגוון נושאים מרכזיים בחיי ילדיהם. כך למשל, הורים יכולים לדון במקומות הבילוי של הילדים ובשעות הבילוי המתאימות ולהחליט יחד על המקומות המתאימים, על טיב הבילויים, על דרכי ההגעה והחזרה מהם ועל דרכי התקשורת עם הילדים בזמן שהם שם.\nבאותו אופן, להורים שמתאחדים ופועלים יחד לסגירת קיוסק שמוכר אלכוהול לילדים או מפיץ סרטי פורנו, יש סיכוי רב יותר להצליח מאשר להורה אחד שנאבק לבדו בביורוקרטיה ובממסד.\nישנם נושאים נוספים רבים שדיון והחלטה משותפים לגביהם יוכלו לסייע בתהליך החינוכי. בין השאר, נושאים אלו יכולים להיות: גובה דמי הכיס, קביעת מדיניות של ימי הולדת צנועים, שימוש בסיגריות ואלכוהול, סגנון לבוש הולם, משך צפייה בטלוויזיה וגלישה באינטרנט, שעת הליכה לישון בימות השבוע, יחס למותגי אופנה, בריחה מהבית והשתכנות בבית חבר, שינה משותפת של בנים ובנות, הוצאת מחשבים מחדרי הילדים ועוד ועוד. כמובן שכל קבוצת הורים תבחר מתוך רשימה זו את הנושאים סביבם יש להם רצון ועניין להתאחד.\nפורום הורים שכזה יכול להתקיים במגוון וריאציות. הפורום יכול לקבוע מפגשים קבועים או על פי צורך, להתנהל באמצעות טלפונים ומיילים או להתקיים במרחב המקוון על ידי הקמת קבוצת דיון, אתר או פורום באינטרנט.\nלהלן הצעתי כיצד ניתן להקים ולנהל פורום \"הורים למען הורים\" שכזה:\nבכדי להתחיל להניע את המהלך, נדרש הורה אחד שמוכן להיות \"המשוגע לדבר\", אשר לוקח את הפרויקט לידיו. הורה זה ישכנע עוד הורה או שניים להקים מטה פעולה להקמת הפורום.\nהמטה יכנס את הוריהם של כל הילדים בשכבה או בכיתה לפגישת ייסוד הפורום. בפגישה זו תוצג הבעיה המשותפת לכלל ההורים – התמודדות עם דילמות ולחצים בגידול ילדם והצגת הרווחים הטמונים בשיתוף פעולה בין ההורים. בפגישה זו יש להחליט יחד על עקרונות מרכזיים בחינוך ההורי, אשר כלל הנוכחים מסכימים עליהם, כמו נוכחות, פיקוח, מעורבות רבה ואכיפת תגובה משמעותית להפרה של הכללים על ידי הילדים.\nבפגישה אפשר להציג רשימה של נושאים לדיון, להציג כמה פתרונות אפשריים, ולבקש מהמשתתפים להעלות נושאים נוספים שיועלו לדיון והצבעה בפגישה זו ובפגישות הבאות. מטרת פגישה ראשונית זו ופגישות עתידיות הינה לבחור מספר נושאים מרכזיים ולהתמקד בהם באופן מפורט (לדוגמא: שעת חזרה מבילוי, מקומות בילוי, דרכי הגעה וחזרה למקומות הבילוי וכדומה). יש להגיע להסכמה רחבה בכל הקשור להחלטות פרקטיות הקשורות לנושאים אלו (לדוגמא: על הילדים לחזור הביתה עד 2:00 בימי חופש ועד 21:30 בימי לימודים, יציאה לפאבים איננה מותרת, עליהם להתנייד במוניות).\nבין השאר, יש לדון בדרכי פעולה מול גורמים אחרים כגון בית הספר, שיטור קהילתי, בעלי פיצוציות וכדומה. יש להחליט על חלוקת תחומי האחריות והעבודה בין ההורים ולבחון רעיונות נוספים להפעלת הפורום, כמו למשל הקמת סיירת הורים לילית המבקרת במקומות בילוי מועדים לסיכון.\nיש להגדיר דרכים לתקשורת שוטפת והעברת אינפורמציה, כמו למשל שרשרת העברת מידע טלפוני או שליחת הודעות SMS קבוצתיות. לכן, כדאי לאסוף מכל ההורים טלפונים (למקרים של התייעצות \"חירום\") וכתובות אי-מייל ולפרסמם בדף קשר.\nשימו לב שפורום ההורים צריך להיעשות באופן שקוף ואין צורך להסתירו מילדכם. יש לעדכן את הילדים בכללים שהוחלטו בפורום בצמוד לסיטואציות רלוונטיות (לדוגמא, לקראת יציאה לבילוי או כאשר הילד מבקש לרכוש מותג יוקרתי אשר הוחלט להימנע מרכישתו) ולהימנע מנאומים והסברים טרכניים מראש.\nכידוע, עמידה בלחצים, תחינות ועקשנות ילדינו איננה משימה פשוטה. תמיכת הורים הדדית וקבלת החלטות משותפת תסייע לנו לעמוד מול לחצים ולבטים מוכרים אלו. באמצעות הקמת קבוצות ההורים, יוכלו ההורים לעמוד זה לצד זה ולסייע האחד לאחר בזמני משבר וקושי, תוך מתן סיוע ותמיכה בזמן אמת.\nאמנם לא סביר כי כל ההורים ירצו לקחת חלק בפורום כזה או לקבל על עצמם את החלטות הפורום. עם זאת, אני מאמין שלקבוצת הורים כזו, גם אם לא כל ההורים שותפים לה, יהיה כוח השפעה משמעותי על אורח החיים של ילדיהם ושל סביבתם הקרובה. שימו לב כי ישנן מגוון דרכים לנצל כוח קבוצתי משמעותי זה. כל דרך שתאפשר לכם ההורים ליצור קשר עם הורים אחרים ולתאם עימם עמדות, עליהן תשמרו באופן עקבי ומתמשך, הינה רצויה ומבורכת. בהצלחה!\nהערה: תודה לקרין בר על הסיוע בכתיבת הטור."}
{"article_id": "0,7340,L-4129596,00.html", "header_title": "כשהילד הופך לקורבן: איך מתמודדים עם חרם?", "full_text": "אחת החוויות הקשות לאדם, לפעמים אפילו יותר מלשאת כאב פיזי, היא להיות קורבן לחרם חברתי. לא לחינם בחברה הדתית הסנקציה הקשה ביותר שיכולים להפעיל על אדם מבוגר הינה לאסור עליו מלהצטרף לקהל המתפללים בבית הכנסת. תחושת הדחייה היא תחושה קשה מנשוא. הצורך בתחושת שייכות הוא כמו אוויר לנשימה. הרצון של ההורים ושל הצוות החינוכי להפסיק את החרם הינו חשוב ומשמעותי, אך יחד עם זאת, יש להכיר בכך שזו משימה לא פשוטה הדורשת טיפול בשני מישורים:\nבאחריות ההורה ליידע באופן מיידי את הצוות החינוכי בבית הספר על החרם. על הצוות החינוכי לגבש תוכנית פעולה על מנת למגר את התופעה. ברור שאין פתרון קסמים. חרם עונה על צורך של קבוצה בשעיר לעזאזל. זו בדרך כלל קבוצה שיש בה תחרותיות גבוהה, תקשורת לקויה וצורך לקבל תחושת ערך בדרך של התעמרות והחלשה של אחד מחברי הקבוצה. ההתעללות הזו נותנת לילדים תחושת גיבוש וחוזק.\nעל הצוות החינוכי מוטלת המשימה של שיפור ושיקום האווירה בכיתה, חיזוק תחושת המחויבות ההדדית וחיזוק המנהיגים החיוביים בכיתה. זו אשליה לחשוב שאם המורה דיברה על הנושא או אסרה על החרם הוא יפסק. להיפך, ככל שהמבוגרים יכעסו יותר או יאסרו על התלמידים להחרים - הסיכוי שהחרם יימשך ואף יחריף, יגדל. ילדים יכולים \"לשחק\" משחק כפול. הם יכולים להתנהג מול עיני המורים כנופת צופים, בעוד שהחרם ממשיך להתקיים מתחת לפני השטח מבלי שהמבוגרים ידעו או ירגישו.\nכשילד מוחרם בכיתה הדבר חייב להוות עבור המורים תמרור אזהרה בנוגע לאווירה בכיתה, אשר מצריכה טיפול פרטני וכיתתי.\nעל המורים בכיתה זו לעודד פעילויות בהן הילדים נמדדים על שיתוף פעולה. על המורים להקפיד על תקשורת מכבדת ולשבח בפומבי ילדים שמתנהגים בצורה חברית.\nומה עושים בבית? על ההורים להבין שהילד עובר כעת תקופה מאוד לא פשוטה (בלשון המעטה). הביטחון העצמי שלו נשחק ועל ההורים להתגייס לעזור לו להרגיש שגם אם מחוץ לבית הוא דחוי – בבית הוא אהוב, מחובק ורצוי. על ההורים להיזהר מלשדר לילד מסרים מחלישים של רחמים ומסכנות. בנוסף, על ההורים לנסות ולבדוק (לפעמים בעזרת איש מקצוע) מה הן המיומנויות החברתיות של הילד. למרבה הצער, ילדים שמשדרים מסר של פחד וחולשה (\"אל תגעו בי\") מהווים \"טרף קל\" לילדים שזקוקים להתחזק על חשבון האחר ומזהים קורבנות פוטנציאליים."}
{"article_id": "0,7340,L-4039764,00.html", "header_title": "האם \"ריכוזית\" מסייעת לילדים עם הפרעת קשב?", "full_text": "זו השאלה שעולה נוכח הקמפיין הפרסומי ל\"ריכוזית‭,\"‬ שרץ עכשיו בטלוויזיה‭\".‬נחקר קלינית בישראל על ילדים הסובלים מהפרעות קשב וריכוז‭,\"‬ נאמר בפרסומת. וגם: \"מראה שיפור ניכר בתוצאות מבחן ‭- \"TOVA‬ המבחן הממוחשב הבודק יעילותן של התרופות. האומנם? על פי החוק, אין לייחס לתוסף תזונה סגולות מרפא, גם אם נעשו בו ניסויים קליניים. ואכן, חברת \"פרמה גורי‭,\"‬ משווקת ריכוזית, אינה מציינת זאת במישרין. אך היא עושה זאת בעקיפין.\nכבר לפני כשנה ביקשה היצרנית את אישור משרד הבריאות לפרסום התוסף, המכיל צמחים סינים, תוך הדגשה שהוא עבר מחקר קליני. במשרד דרשו אז לקבל כתימוכין את פרסום המחקר בעיתון מדעי ודרשו מהחברה להתייחס רק לתוצאות המחקר (כלומר שיפור במבחן ‭(TOVA‬ ולא מעבר לכך. בכל מקרה, \"לא ניתן לפרסם כי המוצר הוא פתרון טבעי המסייע לבעיות קשב וריכוז ושהטיפול בו משפר משמעותית את רמת התפקוד וההישגים הלימודיים והביצועיים של מבוגרים, שכן אלה לא נבדקו במחקר ואין להם כל הוכחה‭,\"‬ הזהירו אז במשרד הבריאות.\nכאמור, התיקונים הנדרשים הוכנסו, אך גם היום מסתייגים במשרד הבריאות מהפרסום, אם כי לא רואים בו הטעיה: \"ככלל, לא מדובר בהטעיית הציבור, עם זאת נדרוש מהחברה לשנות את המסר 'לשיפור מובהק במבחני ‭,'TOVA‬ שכן מחקר אחד בדרך כלל אינו מהווה תימוכין מספיקים להתוויה. ניתן, עם זאת, לטעון כי 'במחקר הקליני נמצא שיפור מובהק בתוצאות המבחן‭.\"'‬ עוד נמסר ממשרד הבריאות, כי ההגדרה המופיעה על האריזה \"יש להיוועץ באיש מקצוע טרם השימוש\" אינה תקינה, שכן לא ברור מהי הגדרת איש מקצוע. \"על פי תקנות תוספי תזונה, על אריזת המוצר צריך להופיע כיתוב המורה להיוועץ ברופא בטרם השימוש. על החברה לתקן פרסום זה\".\nבחברת פרמה גורי טוענים כי הקמפיין לריכוזית עומד בהנחיות הרשות השנייה‭\".‬ריכוזית מיוצרת בישראל בתנאי פיקוח הדוקים ונמכרת בהצלחה כבר 5 שנים, עם שביעות רצון גבוהה של הלקוחות. המוצר עבר את ועדת הלסינקי בבית החולים שיבא, שבו נערך ניסוי קליני על 120 ילדים עם הפרעות קשב וריכוז. הניסוי הוכיח שיפור מובהק במבחני ‭,TOVA‬ והמחקר פורסם במארס 2010 בעיתון מוביל לרופאים בארה\"ב: ‭.Disorders Journal of Attention‬ פרסום תוצאות הניסוי הקליני קיבל את האישורים הדרושים מהרשויות הנוגעות בדבר לאחר שבחנו ומצאו שכל החומר שסופק נכון ואמין\"."}
{"article_id": "0,7340,L-4110884,00.html", "header_title": "פותחים חשבון לילד? אל תיפלו למלכודת בבנק", "full_text": "זה עתה נפתח חשבון חיסכון שהיה סגור משך כמה שנים, והצטבר בו סכום נאה. \"זו תהיה התחלה יפה לחיסכון לחינוך גבוה עבור הזאטוט\", אמר לעצמו. הילד אמנם עוד בגן חובה, אבל כמי שגדל במשפחה שהייתה אמונה תמיד על דאגה ליום המחר, החליט האב שלעניין כה חשוב כמו אוניברסיטה צריך לדאוג שנים רבות מראש.\nבסניף הבנק קיבלה את פניו פקידה אדיבה להפליא. היא הקשיבה לבקשתו, הבינה שהחשבון ייפתח על שם הילד, החתימה את האב על המסמכים הרלבנטיים, ובסוף התהליך ביצעה את ההפקדה בחשבון.\nכעבור ימים אחדים שב האב והגיע לסניף הבנק, הפעם על מנת לתת הוראות לסניף איך להשקיע את כספי בנו. ואז הוא הופתע לגלות, כי כאשר מדובר בכספי קטינים, אין הוא חופשי לתת הוראות השקעה כרצונו, וכי הוא רשאי להשקיע רק במסלולים מסוימים, סולידיים למדי. הוא תהה מדוע הוטלה עליו מגבלה כזו, ומפי הפקידה למד שאֵלו ההוראות.\nהסיפור הזה מעורר כמה וכמה שאלות, אך לפני שנעלה אותן כדאי להיות עֵרים, כבר בשלב זה לעובדה, שגם אם נפתח חשבון בנק על שם קטין כשהוריו לא היו מודעים לחלוטין לכל המגבלות הללו, הרי כדי לבטל את הגדרתו של החשבון כחשבון של קטין, מה שיאפשר להוריו להשקיע את הכסף כרצונם, יש צורך לפנות לבית המשפט. רק ערכאה זו מוסמכת להורות על שינוי הרישום - והשופטים עושים זאת תוך בחינת טובת הקטין.\nאשר לשאלות: מדוע בעצם קיימת מגבלה על השקעת כספי קטינים? האם הבנקים מפעילים הוראה זו נכון וברוח הוראות החוק? ומה שמִן הסתם מטריד הורים לא מעטים: איך נמנעים מכניסה למלכודת הזאת שאליה פסע בלא יודעין אותו אב, שכל מה שביקש היה להבטיח את עתידו של בנו הקטן?\nנפתח בשאלה הראשונה. על פי תפיסת החוק, המשקפת תפיסה חברתית ומוסרית רחבה יותר, על קטינים, כלומר מי שטרם מלאו להם 18 שנים, יש להגן. החוק אף קובע אילו חובות יש להורים כלפי ילדיהם. למשל, עליהם לדאוג לצורכיהם, כולל חינוכם, לימודיהם, ושמירת נכסיהם של הקטינים, ניהולם ופיתוחם. ולמען הסר ספק ממשיך החוק וקובע: \"באפוטרופסותם לקטין חייבים ההורים לנהוג לטובת הקטין כדרך שהורים מסורים היו נוהגים בנסיבות העניין\".\nמכאן ברור, מדוע ניהול כספים הרשומים על שם קטין אינו דומה לניהול כספי אנשים מבוגרים. זהו עניין רגיש, והקטין חסר הישע הוא זה שצריך לדאוג לו.\nאך זה מביא אותנו לשאלה הבאה: האם הבנקים פועלים נכון וברוח הוראות החוק הרלבנטיות לעניין? כאן התשובה כבר אינה כה נחרצת. למעשה, אין הוראות חוק ספציפיות כיצד יש להשקיע כספים של קטינים שהוריהם הם שמגדלים אותם ומנהלים את רכושם - וזה הרי המצב הרוֹוֵח בדרך כלל. לעומת זאת, קיימות הוראות חוק בקשר למי שבחוק מוגדר כ\"חסוי\".\nחסוי, כדאי לדעת, הוא אדם, כולל מבוגר, שבית המשפט מינה לו אפוטרופוס. כאשר מדובר בקטין, בית המשפט רשאי למנות לו אפוטרופוס אם שני הוריו מתו או אינם מסוגלים לנהל את ענייניהם, או שהאפוטרופסות הטבעית שלהם על ילדם נשללה מהם או הוגבלה בנסיבות מסוימות, או שהם אינם מסוגלים או אינם רוצים למלא את חובותיהם כלפי ילדם.\nכאשר מתמנה אפוטרופוס לחסוי שהוא קטין, הרי שבדרך כלל קורה הדבר בנסיבות קשות, ואך טבעי שהרשויות ירצו לפקח על האפוטרופוס, ולוודא שהוא נוהג כראוי בקטין ודואג לטובתו. כיוון שקל לטעות בניהול כספים ורכוש שיש לחסוי, נקבעו הוראות ספציפיות בחוק בקשר להשקעת כספיו, ועל האפוטרופוס שמינה בית המשפט לפעול לפיהן.\nכך, למשל, כאשר מדובר בכספים שאינם נחוצים לחסוי לשם קיום צרכיו השוטפים, אך צפוי שיידרשו לו תוך שנתיים ממועד ההשקעה, צריך להשקיעם בפקדונות בנקאיים שקליים, נושאי ריבית או הפרשי הצמדה וריבית. ואם מדובר בכספים שלא צפוי שיהיו נחוצים לחסוי תוך שנתיים, יש להשקיעם בתוכניות חיסכון בנקאיות צמודות מדד, על פי כללים מסוימים. ויש גם הוראות נוספות.\nלדעתי, בנק אשר נוהג כך כופה על לקוחותיו מגבלה שהחוק אינה מחייב להטיל אותה. הרי אילו רצה המחוקק, היה קובע דרכים להשקעת כספיהם של קטינים באופן כללי, גם כאלו שהוריהם מגדלים אותם ומנהלים את כספיהם, ולא רק הוראות ספציפיות לגבי חסויים. כיוון שלא עשה זאת, נראה שכל עוד זה המצב, למעשה - בכפוף לחובה הכללית של הורים לדאוג לשמירת נכסי ילדיהם ולנהוג כהורים מסורים - אין לבנקים אפשרות משפטית לכפות עליהם דרכי השקעה מסוימות.\nלהערכתי, אילו הועמד העניין במבחן משפטי, לא בטוח שבית משפט היה סומך את ידיו על הפרשנות המרחיבה שהבנקים נותנים בסוגיה זו.\nאם כך, מדוע בכל זאת נהג הבנק בדרך זו? נראה שהתשובה הטובה ביותר היא, שהבנקים מעדיפים להבטיח כך את עצמם מפני טענות שאולי יעלו - בבוא היום - הילדים שיגדלו, ויבקשו לדעת מדוע הבנק איפשר להורים להשקיע את הכספים בדרך שאולי גררה הפסדים. לכן, הבנק מעדיף לנהוג בדרך מחמירה, בבחינת חגורה ושלייקעס גם יחד להבטחת כספי הקטינים.\nזה כשלעצמו לא עניין ראוי לגינוי. אולם, יש לזכור גם, כי בחוק הבנקאות (שירות ללקוח) נקבע, כי אסור לבנק לעשות, במעשה או במחדל, בכתב או בעל-פה או בכל דרך אחרת, דבר אשר עלול להטעות לקוח בכל ענין שהוא מהותי לגבי השירות שמעניק לו הבנק. לאור זאת, על פקידי הבנק אשר פותחים חשבון בנק על שם קטין להבהיר בצורה ברורה ונהירה להורים, מה ההשלכות הצפויות מצַעַד כזה - ולאפשר להורים לשוב ולשקול בדעתם אם כך הם אכן רוצים לנהל את כספי ילדיהם.\nוכאן למעשה טמונה התשובה לשאלה השלישית - איך נמנעים מכניסה למלכודת הזאת? ובכן, תמיד ניתן לנהל את הכספים על שם ההורים, דבר שאוטומטית ימנע כל תכתיב מצד הבנק. ואפשר להסדיר במקביל את עניין זכותו של הקטין בכספים הללו באמצעות מסמכים משפטיים שאינם חלק ממסמכי הבנק."}
{"article_id": "0,7340,L-4100808,00.html", "header_title": "שומרים על הגב: איך לבחור ילקוט לבית הספר?", "full_text": "צבע, צורה ודוגמה הם אמנם שיקולים חשובים מאוד עבור הילדים, אך חשוב שה\nייקחו גם הם חלק בבחירת התיק וישימו לב לפרטים נוספים טרם הקנייה.\nבסופו של דבר, לבחירה נכונה של הילקוט ולהתאמתו לממדי הילד יש חשיבות עליונה במניעת עייפות, כאבי גב ונזקים מצטברים לרקמות הגוף העדינות.\nהילדים שלנו יושבים במשך שעות רבות בבית הספר ואחר כך מבלים עוד על הכיסא מול המחשב והטלוויזיה. כדי לפצות על כך, חשוב מאוד לעודד אותם לבצע פעילות גופנית. זו משפרת את זרימת הדם, מחזקת את השרירים ושומרת על גמישות המפרקים ובכך מסייעת בתיקון הנזקים שנגרמים מחוסר התנועה.\nמומלץ לשלב את הפעילות בשגרת היומיום, כמו בטיול עם הכלב, עלייה במדרגות במקום במעלית, הליכה לחוג ברגל וכו'.\nהקפידו שלפחות אחד מתוך החוגים שבהם משתתף הילד יהיה אקטיבי. בחרו בפעילות שהוא נהנה ממנה, כיוון שהנאה היא המפתח להתמדה לאורך זמן, עניין מהותי יותר מסוג הפעילות שבסופו של דבר מבצעים."}
{"article_id": "0,7340,L-4114631,00.html", "header_title": "צפו: איך מגדלים 19 ילדים בלי אוברדראפט בבנק", "full_text": "מאות\nעם עגלות יצאו לא מזמן לצעדות מחאה על יוקר המחיה בישראל. אי אפשר לקנות דירה ולגדל פה שניים או שלושה ילדים ממשכורת ממוצעת - זאת הטענה המרכזית שעומדת בבסיס מחאת מעמד הביניים. אז מה תגיד משפחת דאגר מארצות הברית, שמגדלת, כן, זאת לא טעות, 19 ילדים? ולא, לא מדובר במשפחה שהחליטה לאמץ ילדים, אלא בכזאת שכל 19 הילדים, משותפים להורים ג'ים ומישל.\nבאמריקה כמו באמריקה, הדאגרים, מהמשפחות המפורסמות בארצות הברית, מצאו כמובן דרך לעשות כסף ממצבם המשפחתי המיוחד. בני המשפחה מככבים בתוכנית טלוויזיה שבועית פופולרית, ‭19\"‬ ילדים, וממשיכים לספור‭,\"‬ שמשודרת בעשרות מדינות ברחבי העולם. הם הופיעו גם בשורה ארוכה של תוכניות טלוויזיה אמריקאיות ובינלאומיות, ובאחרונה סיימו לעבוד על הספר השני שלהם, \"אהבה שמכפילה את עצמה‭,\"‬ שכבר נכנס לרשימת רבי המכר של ה\"ניו יורק טיימס‭.\"‬\nב‭10-‬ בספטמבר הם יגשימו חלום כשיגיעו לביקור מתוקשר בישראל, במהלכו יצלמו פרק לתוכנית שלהם. המשלחת המשפחתית שלהם תכלול 23 איש (עם שני נכדים‭,(‬ לא כולל מלווים, והם יסיירו ברחבי ישראל ויבקרו באתרי תיירות, בעיקר באלה הקדושים לנצרות.\nהאב, ג'ים בוב דאגר, ‭,46‬ והאם מישל, ‭,45‬ לא רצו בכלל ילדים כשנישאו ב‭.1984-‬ אחרי הילד הראשון, ג'ושוע (כיום בן 23 ואב לשניים בעצמו‭,(‬ החליטה מישל להשתמש באמצעי מניעה, אבל למרות זאת נכנסה להריון והפילה. אחרי ההפלה, אותה ייחסו לגלולות שבהן השתמשה, הרגישו בני הזוג חרטה גדולה, התפללו לאל וביקשו ממנו סליחה, וכן שיברך אותם במשפחה גדולה. הדאגרים משתייכים לתנועה נוצרית אוונגליסטית בשם ‭,Quiverful‬ שמאמינה שילדים הם מתנה מאלוהים ושעל ההורים לקבל בברכה כל ילד שבו הם זוכים. כעבור שנה נולד זוג התאומים הראשון, ומאז השושלת רק הולכת ומתעצמת. כעת מונה המשפחה עשרה בנים ותשע בנות, בהם שני זוגות תאומים, ובני הזוג עדיין מצהירים שישמחו לעוד ילדים.\nהדאגרים יודעים שלרבים קשה להבין זאת, משפחה בת 21 נפשות, ספירה זמנית, אבל זה לא ממש מפריע להם. \"להגיד שיש יותר מדי ילדים, זה כמו להגיד שיש יותר מדי פרחים בעולם‭,\"‬ אומרת מישל. \"אי אפשר שיהיו לך יותר מדי ילדים. הם כמו מתנה נהדרת. מעולם לא חלמנו שיהיו לנו בסוף 19 ילדים, ומבחינתנו זה עוד לא סופי, אבל אנחנו אסירי תודה על כל אחד מילדינו, וכל אחד מהם אסיר תודה להיות כאן‭.\"‬ איך נראים חיים עם 19 ילדים?\nג'ים‭\" :‬החיים מאוד עמוסים. אין אף רגע משעמם. אנחנו קמים בבוקר, הילדים קוראים את התנ\"ך, אוכלים ארוחת בוקר, מכינים שיעורי בית (הם לומדים בבית‭,(‬ מתאמנים על הפסנתר והכינור, ואז מבצעים את המטלות המשפחתיות שלהם. אחר כך אנחנו אוכלים צהריים, קוראים בספר החוכמה ביחד מסביב לשולחן המטבח, ואז יש להם זמן חופשי אחר הצהריים. ארוחת הערב היא בסביבות שש, ואז יש לנו שעת קריאת תנ\"ך יחד כמשפחה, ואז הם הולכים לישון. פעמיים בשבוע אנחנו הולכים למרכז הקהילתי כדי לשחק במגרש ההוקי‭.\"‬\nאיך הם מסתדרים כלכלית? הדאגרים מתפרנסים מעסקי נדל\"ן. המשפחה מתגוררת בארקנסו, ג'ים הוא גם פוליטיקאי, שכיהן בעבר בבית הנבחרים של המדינה ומועמד לבחירות לסנאט. לפני מספר שנים הם בנו בית בגודל 650 מ\"ר, שיושב על שטח של 20 אקרים (כ‭80-‬ דונם‭.(‬ הבית כולל בין היתר חדר בגודל 92 מטר לבנים וחדר בגודל זהה לבנות, תשעה חדרי שירותים, מטבח גדול, ארבע מכונות כביסה וארבע מכונות ייבוש. הבית המפואר מכיל גם אטרקציות לילדים: תנורים לאפיית פיצות, מכונת פופקורן, היכל משחקים שכולל שולחן ביליארד וקיר טיפוס ודוכן להגשת אוכל בסגנון דיינר. \"בנינו את הבית בלי להיכנס לשום חובות‭,\"‬ אומר האב הגאה. \"זה היה פרויקט בנייה של שלוש וחצי שנים‭.\"‬\nההורים מצהירים כי שיטת גידול הילדים מתבססת על עזרה הדדית, כשהגדולים עוזרים לקטנים יותר במטלות היומיומיות, והתשוקה האמיתית שלהם היא להראות לעולם שהתנ\"ך הוא ספר ההדרכה האולטימטיבי לחיים. לפי דיווחים בארה\"ב, בני המשפחה מבזבזים יותר מאלפיים דולר לחודש על קניות מצרכים. הם מתניידים בתשעה כלי רכב, ונזקקים בשבוע אחד ל‭12-‬ קופסאות של דגני בוקר, 12 גלילי נייר טואלט, 15 מגשי ביצים ועוד‭\".‬אנחנו מוציאים כיום כ‭3,000-‬ דולר בחודש על אוכל, חיתולים ועוד‭,\"‬ מעדכן אבי המשפחה. \"יש לנו שלוש משאיות, ארבע מכוניות גדולות, שתי מכוניות וגם אוטובוס אחד עם 12 מיטות קומתיים, שבו אנחנו משתמשים במסעות ארוכים בדרכים. כל אחד מהרכבים הללו נקנה כשהוא משומש‭.\"‬\nכמיטב המסורת הם נוהגים לקרוא לכל ילדיהם בשם שמתחיל באות ג'יי: ג'וש, ג'אנה, ג'ון, ג'יל, ג'סה, ג'ינגר, ג'וזף, ג'וזיה וכך הלאה. כשאחד מהצאצאים מרגיש שהוא זקוק לזמן איכות עם הוריו, הוא יכול לרשום את שמו על גיליון מיוחד שתלוי במטבח, אבל מישל מעידה שמאחר שהיא בבית כמעט כל שעות היום, היא מבלה זמן רב עם כל ילד. בכלל, שאלת הזנחת הילדים, עומדת בבסיס הביקורות הרבות שנמתחות על החלטת בני הזוג להביא לעולם 19 ילדים.\nהאב ג'ים מכיר היטב את הטענות האלה. \"בגלל שאנחנו מלמדים את הילדים בבית, אנחנו כנראה מבלים יותר זמן עם כל אחד מהילדים שלנו מרוב ההורים שיש להם פחות ילדים מאיתנו‭,\"‬ הוא מתקומם.\n\"תמיד כשאחד מאיתנו יוצא לסופרמרקט או למטלה מסוימת, הוא לוקח לפחות ילד אחד איתו. אנחנו אוהבים לבלות איתם ביחד. לנהל שיחות אחד על אחד עם כל ילד בנפרד זה אחד הדברים החשובים ביותר שכל הורה צריך לדאוג לו‭.\"‬ גם הילדים מעידים שהם אף פעם לא חשים זנוחים. \"תמיד יש עם מי לשחק ועם מי לבלות‭,\"‬ אומר ג'ושוע, \"אנחנו משפחה מאוד קרובה‭.\"‬ מה תגידו לאלו שחושבים שאם אין לך מספיק כסף, אין סיבה שתביא ילדים רבים לעולם?\nג'ים‭\":‬אנחנו מקווים לפגוש עוד משפחות מרובות ילדים במהלך השהות שלנו בישראל. לא כמות הכסף הופכת משפחה לעשירה, אלא כמות האהבה שיש בתוכה. לפני כמה שנים השתתפנו בסמינר של איש העסקים המצליח ג'ים סאמונס, 'סמינר החופש הפיננסי‭,'‬ ולמדנו בו על העקרונות הפיננסיים של התנ\"ך. המלך שלמה, החכם באדם, (שהיה גם הוא אב לעשרות ילדים מנשים רבות, א\"א) הזהיר במשלי פרק ו' משותפויות עסקיות ומהשלכות הפיננסיות שנסבול מהן אם נבחר באורח חיים לא מוסרי‭.\"‬ יקר מדי לגדל כל כך הרבה ילדים בישראל.\n\"לגדל כיום ילדים זה דבר יקר בכל העולם, אבל כאשר אנחנו רוצים לקיים קשר עם אלוהים, הוא מספק את צרכינו‭.\"‬"}
{"article_id": "0,7340,L-4070439,00.html", "header_title": "האם הילד סובל מהפרעת קשב? מדריך האבחונים", "full_text": "אם ילדכם כבר בכיתה ה' ועדיין יש לו שגיאות כתיב רבות, שווה לבדוק זאת גם אם המורה אומרת שאותה זה עדיין לא מדאיג. אם נדמה לכם שמרבית ציורי הילדים התלויים בגן מושקעים בהרבה מאשר השרבוט של בן החמש שלכם, אין סיבה שלא לפנות לאיש מקצוע שיאבחן זאת. אנו ננסה לעשות עבורכם סדר במידע הרב שזורם משלל אמצעי המדיה ומציף את רגש החרדה, כדי להקטין את מידת הבלבול ולהתוות את הדרך הנכונה.\n\"בתקופת הגן הכל היה נהדר\", מספרת מיכל, אמו של עומר, היום נער בן 15 בכיתה ט'. \"הוא נחשב מאוד חכם והסתדר יפה עם הילדים. הגננת תמיד התפעלה ממנו. גם כשעלה לכיתה א' השתלב מצוין. בכיתה ד' נראה היה שהדברים מסתבכים ושנה מאוחר יותר התחלנו לקבל טלפונים מהמחנכת, מה שלא היה מעולם. עומר לא הפריע, אבל נראה היה שהוא מתעסק בדברים אחרים בזמן השיעור: קורא ספר, מפטפט עם חברים, שוכח להביא את הציוד הנכון לכיתה, לא מכין שיעורים. כשהבנו שכנראה מדובר בבעיית קשב וריכוז. זה נפל עלינו כרעם ביום בהיר\".\nאבחון לקויות בגיל הרך מתחיל בדרך כלל על ידי ההורים עצמם, על ידי התחנה לבריאות המשפחה (טיפת חלב) או באמצעות רופא הילדים. תפקידם של רופאי ילדים הינו לנסות לאתר תוך כדי בדיקת הפציינט הצעיר המגיע אליו בגלל צינון, תופעות אחרות שעלולות להצביע על בעיה התפתחותית.\nד\"ר ליבנה: \"מכיוון שבשנים האחרונות יש עליה בשיעור הפגים בארץ, מגיעים אלינו כיום הרבה מהם למעקב שנמשך לאורך שנים. כך גם ילדים שמתאשפזים בבית חולים בגלל סיבות אחרות ותוך כדי הטיפול בהם, חושד הרופא בקיומה של לקות מסוימת. מאוד חשובות לנו גם ההפניות מגננות או ממורים שרואים את הילד במשך שעות רבות\".\nהאבחון נעשה בדרך כלל בצוותים, שהרכבם מותאם לבעיה בעטיה הופנה הילד, אבל לעתים קרובות מגיעים ילדים עם שלל בעיות או שבמקום מתגלות עוד כמה. באבחון הראשוני יושבים לרוב רופא, אחות ועובד סוציאלי, מנסים להתרשם מהבעיה ומחליטים מי הגורמים אותם תראה המשפחה. אם לילד יש עקמומיות בצוואר, סביר שהוא יופנה לפיזיותרפיה, אך אם הוא גם לא אוכל היטב ולא מרוכז, ייתכן שגם גסטרולוג ונוירולוג צריכים להיות בתמונה.\nלאחר מכן מוצעת תוכנית טיפולית ומוגדרים יעדים אליהם שואפים להגיע. מספר הטיפולים שמקבל הילד ניתן בהתאם לצפי הראשוני אך יש לזכור כי ייתכן פער בינו לבין מה שקורה בפועל. לעתים הילד נדרש להמשך טיפול ואז יש להמציא לכך אישורים מקופת החולים, אשר מצידה מנפיקה אותם לפי סדרי העדיפויות שלה.\nרביטל פרימור, פסיכולוגית חינוכית, מומחית באבחונים פסיכו-דידקטיים: \"הרבה בעיות מתעוררות בשלב בית הספר, בעיקר בהקשר לתפקוד המצופה ממנו במסגרת זו, בתחום המוטוריקה העדינה, קשב וריכוז בשיעורים ומיומנויות למידה. לעתים מבחין בכך הצוות החינוכי (מורים, יועצת ביה\"ס), בעיקר כאשר מדובר בילד שמפריע למהלך השיעור הסדיר או מקבל ציונים נמוכים במבחנים\"."}
{"article_id": "0,7340,L-3326224,00.html", "header_title": "לא עוצר לרגע. על הפרעות קשב וריכוז", "full_text": "הם מתקשים להתרכז לאורך זמן, קופצים מעניין לעניין, אימפולסיביים. הם לא מאורגנים, מבולבלים לעיתים, מתרוצצים, מרבים בדיבור, חסרי שקט. הם עלולים לסבול מדיכאון, מחרדות, מהפרעות התנהגותיות, מקשיים חברתיים ומליקויי למידה. הם נוטים יותר מאחרים להיות מעורבים בתאונות דרכים, הם מתמכרים יותר (לכל מיני דברים‭,(‬ הם מועדים לחלות יותר במחלות מין ולהתמודד עם הריונות לא רצויים בגיל העשרה. והם גם יצירתיים מאוד בדרך כלל, אינטליגנטיים מהרגיל, רגישים, מעניינים. הם - ילדים ומבוגרים הסובלים מהפרעות קשב וריכוז.\nרמת מוסחות גבוהה\nתשעה עד עשרה אחוזים מהילדים ושישה עד שבעה אחוזים מהמבוגרים סובלים מהפרעות אלה. \"מדובר באוסף של תכונות, שבנסיבות מסוימות יכול מאוד להפריע‭,\"‬\nמסביר הד\"ר בועז רפפורט, מומחה לרפואת ילדים ומנהל מרפאת \"קשר\" להפרעות קשב וריכוז. ד\"ר אבי יקיר, פסיכיאטר ומנהל תחום הפרעות קשב וריכוז במבוגרים במרכז הרפואי \"הדסה אופטימל‭,\"‬ מפרט: \"במהות, ההפרעה בקשב משמעותה קושי לשמור על פעילות מנטלית אחת לאורך זמן, רמת מוסחות גבוהה (דעתם של הסובלים מההפרעה מוסחת בקלות‭,(‬ קושי לסיים מטלות וקושי לתכנן לוחות זמנים ולקבוע סדרי עדיפויות. לא מדובר בהפרעה אקדמית, כלומר, כזו שמפריעה רק למי שצריכים ללמוד, ולכן הטיפול בה צריך להיות רב־מערכתי‭.\"‬\nהטיפול התרופתי המקובל בהפרעות קשב וריכוז הוא, כידוע, הריטלין, אלא שהוויכוח לגבי נחיצותו - יעילותו מול חסרונותיו - ותיק כמעט כמו ההפרעה עצמה. אלכס מאור, ד\"ר לתזונה ומנכ\"ל חברת תוספי המזון \"סולגאר‭,\"‬ מאמין כי טיפול תזונתי טבעי צריך ויכול להוות תחליף לריטלין. הוא בכלל טוען שאין חיה כזאת, הפרעת קשב. \"יש מדינות בעולם בהן אין בכלל התייחסות לקטגוריה הזאת, מה שאומר שאפשר להסתדר בלעדיה. אולי זה נוח, נוח מדי, לתת את השם ולטפל בתרופות בילדים שמתנהגים בצורה שהיא פשוט בעייתית לסביבה. ריטלין, בעיניי, מסמן את הילד, גורם לו להתמקד בדברים שגרתיים, יוצר אצלו הרעלה מנטלית בתקופת חיים שבה הכל יכול להיות יצירתי כל כך. הרפואה הקונבנציונלית רואה ילד שמפריע והנה, יש לה כלי להרגיע אותו. הילד הזה הוא עירני, סקרן, כזה שלומד מהסביבה כל הזמן, ובדיוק בגלל זה הוא 'קוץ בתחת'. אז נותנים לו תרופה והוא יושב בכיתה בשקט כי שום דבר כבר לא מעניין אותו. לא בהכרח ילדים שטופלו בתרופות כאלה בילדותם מצליחים בחייהם הבוגרים‭.\"‬\nתזונה נכונה\nמאור מצטט מחקרים מהעולם שהראו שצריכת סוכר עם עמילן וללא חלבון (למשל, בממתקים) גורמת להפרעות בהתנהגות גם בקרב מי שהתנהגותם נחשבת נורמלית. בעיות התנהגות,\nהפרעות קשב וקשיי למידה הם לדבריו ביטויים לחוסר איזון כימי במוח. \"החסר התזונתי הנובע מהתזונה הלקויה ועתירת האלרגנים של הילדים בחברה המערבית משפיע לרעה על האיזון העדין הזה. מזונות רבים שמכילים סוכר הפכו לחלק אינטגרלי מהתרבות המערבית והילדים נחשפים אליהם מדי יום ברמות גבוהות. גם מאכלים כמו פיצה, לחם ודגני בוקר עשירים בפחמימות והופכים מהר לגלוקוז בדם. רוב הילדים מצליחים לשרוד את האיום של נחשולי הסוכר האלה בלי שיסבלו מהפרעות התנהגות, אך חלק קטן מהם עלול לסבול מרגישות, ולכן להיות נתון לתנודות קיצוניות במצבי הרוח, לתחושות פיזיולוגיות מסוימות ולהתנהגות שונה מהרגיל. כפועל יוצא מהצפת הגלוקוז נוצרת ירידה דרסטית ברמות הסוכר, הגוף מגיב בשחרור הורמונים ממריצים, בהם אדרנלין. זה מתבטא בעצבנות ובחרדה, המפורשים כהפרעת קשב‭.\"‬\nמאור מציין גם את החסרים במגנזיום, בוויטמינים מקבוצת בי, בברזל ובחומצות שומן חיוניות כמעוררי עצבנות, חוסר שקט ואף ליקויי למידה. לכן, הוא מציע להקדים למתן הריטלין \"דיאטת טיהור‭,\"‬ הכוללת פירות, ירקות, מזון נטול סוכרים וקפאין, מזון דל בפחמימות, בצבעי מאכל, בחומרי טעם וכו'. עוד כדאי, אומר מאור, לנסות ולהוציא מהתפריט את החלב ומוצריו ואת משפחת הדגנים והגלוטן, הכוללת שעורה, שיפון, שיבולת שועל וחיטה, וכן להוציא מהבית רעלנים כימיים פוטנציאליים או גורמים אלרגניים כשטיחים חדשים וקוטלי חרקים.\nההשלמה התזונתית יכולה לכלול נוסחאות המספקות חומצות שומן חיוניות מטיפוס אומגה שלוש ואומגה שש, ויטמיני בי, אבץ ופלבונואידים. \"תוספים כאלה יכולים להביא להרגעת ההתנהגות‭,\"‬ קובע מאור. \"צריך לנסות את התוספים השונים, לראות מה משפיע תוך שבועיים שלושה ועם זה להמשיך. התוספים לא יהפכו ילד קליני למלאך, אבל הם כן יאפשרו לחיות איתו. הוא יישאר יצירתי, יהיה קצת 'טראבל מייקר', כי הוא תוסס וסוער מטבעו, וככה זה צריך להיות‭.\"‬ לאחרונה יצא לשוק בארץ תוסף המזון \"ביו סטראט\" של חברה שוויצרית הנושאת אותו שם. התוסף, אומרים נציגי החברה בארץ, מסייע לחיזוק המערכת החיסונית ולטיפול בהפרעות קשב וריכוז. הוא מיוצר מרכיבים טבעיים ומכיל שילוב של כחמישים צמחי מרפא מערביים. משווקיו מונים בין יתרונותיו את העובדה שהוא מכיל ויטמינים מקבוצת בי, ויטמיני סי ו־די, 20 חומצות אמינו ויסודות כמגנזיום, ברזל, סידן ועוד.\nאין תחליף לטיפול הקונבנציונלי\nהפסיכיאטר ד\"ר אבי יקיר מאמין כי הטיפול התזונתי יכול להשלים את הטיפול הקונבנציונלי, אך לא להחליף אותו. וזה הקונבנציונלי, לדבריו, צריך להיות מגוון ולכלול טיפול פסיכולוגי, סדנאות, ספורט, ובחלק ניכר מהמקרים - גם ריטלין.\nד\"ר יקיר: \"הטיפול הפסיכולוגי מתחיל מהמשגה מחדש של הבעיה, מהבהרה שלא מדובר בעצלות, בטפשות, במחלת נפש, אלא בהפרעה עם רקע נוירולוגי. אחר כך עובדים על\nבניית לוחות זמנים, ארגון הזמן, קביעת סדרי עדיפויות וכו'. ניהול הסטרס, שמקורו בקושי לסיים מטלות ולהתמודד בכמה זירות, יכול להיות מטופל באמצעות תרופות ובאמצעות שיטות הרפיה ורפואה משלימה. אומגה שלוש אכן הוכחה כיעילה במצבי דיכאון, פסיפלורה יעילה במצבי חרדה ופבלונואידים כנראה עוזרים לריכוז ולזיכרון. כלומר, ניתן לחשוב על תוספי מזון כאלה, אבל כשמם -כתוספת. לא כתחליף לדבר האמיתי. אין ריפוי להפרעות קשב וריכוז, אבל ניתן לרכוש כלים ליצירת איכות חיים טובה יותר. מי שמפחד להיות תלוי בתרופה, צריך לזכור שבלעדיה הוא תלוי בהפרעה עצמה, כבול בידי הביולוגיה שלה, ומתוך זה מתקשה להגיע למימוש עצמי. התרופה, מבחינתי, היא כלי חילוץ‭.\"‬\nהתחלואה הנלווית להפרעות הקשב והריכוז, אומר ד\"ר בועז רפפורט, מתבטאת בתחום הרגשי, בתחום הלימודי ובבריאות עצמה. הסובלים מהפרעות קשב וריכוז הם בעלי נטיית יתר ללקות בדיכאון ובהפרעות התנהגותיות שונות (מהשחתת רכוש ועד הפרעת אישיות אנטי־סוציאלית‭,(‬ להתמודד עם לקויות למידה, לסבול מהתמכרויות, להיות מעורבים בתאונות דרכים קשות ועוד. אלה, אומר רפפורט, תלויים רבות בשאלה, מתי הגיע האדם לאבחון ולטיפול מתאים.\nהטיפול המוצע במרפאתו כולל גם הדרכה של הסביבה כדי להביא לשינוי הנסיבות המעצימות את הקושי. הוא בנה תוכנית התנהגותית המבוססת על מתן חיזוקים חיוביים ותרופות, במידת הצורך. ד\"ר רפפורט: \"אנחנו עוזרים להורים ולמורים להבין למה הילדים מתנהגים כפי שהם מתנהגים, מנחים אותם איך לחלק עבור הילדים את המשימות כך שיוכלו לעמוד בהן ולקבל חיזוקים. למשל, במקום להאיץ בילדים להתארגן בבוקר, כשכולם לחוצים בזמן, לתת הנחיות ברורות - עכשיו תלבש חולצה, עכשיו מכנסיים. אנחנו מנחים את ההורים, לא למנוע מהילדים את העיסוק בתחומים שבהם הם חזקים רק משום שלא סיימו להכין שיעורי בית (מה שלוקח יותר זמן, בגלל ההפרעה) ולשקף את שביעות הרצון מהם. יש מקרים בהם התרופה היא עוגן טיפולי, כשברור שהשינוי צריך להיות מיידי בשל עומק המצוקה. במקרים אחרים, כשהדינמיקה מלמדת שיש זמן, אפשר בהחלט לנסות התערבויות אחרות ולעקוב‭.\"‬\nד\"ר רפפורט רואה בריטלין \"תרופה טובה עם יחסי ציבור גרועים\" ומדגיש כי \"אין אף גישה אלטרנטיבית שהמחקר המערבי הוכיח שהיא יעילה כמו הטיפול התרופתי‭.\"‬ עם זאת, הוא מזכיר יש הצלחות בטיפול באמצעות שיטות הרפואה הסינית, דיקור, אימוני קשב אישיים, וכן, גם אומגה שלוש. במרפאה שלו מתקיימים גם חוגים בהדרכת פסיכולוג באמנויות לחימה לאבות ובנים, חוגי תרפיה בגינון ובקרוב גם תרפיה בבישול.\nכל זה נעשה כדי להקנות לילדים (ולהוריהם, המגלים לא פעם דרך הילדים שגם הם סובלים מאותה הפרעה ממש) שליטה עצמית, אינטראקציה נכונה עם עמיתים, עבודה בסדר נכון, התארגנות, תכנון, שיתוף ואחריות אישית. הכוונה היא שהמטופלים ילמדו להתמודד עם האימפולסיביות שלהם, יכירו אותה, ייזהרו ממנה. עליה, טוען רפפורט (ואפילו מאור אינו מכחיש‭,(‬ אף תוסף תזונה טרם השתלט."}
{"article_id": "0,7340,L-4105011,00.html", "header_title": "פיצה בחוץ? מכינים לבד! חינוך כלכלי מתחיל בבית", "full_text": "מה ייצרב בתודעתם ויתקבע בארגז הכלים האזרחי שלהם? ככל שזה תלוי בי, אני אפעל לשימור רוחות המהפכה לטובת שיעור בצרכנות גאה, כזו שמתהדרת בעמוד שדרה ויודעת שהכוח הכלכלי מצוי בידיים שלה. כזו שלא תניח לזכיינים תאבי ממון, למשווקים חזיריים וליבואנים תפוחי ארנק להזרים מים לבריכות השיש הפרטיות שלהם על חשבון החורים שלא דאגנו לסתום בצינור הגומי שלנו.\nבשבוע שעבר, למשל, התבשרנו שהמבורגר במקדונלדס עולה בישראל פי שניים לעומת מקבילו האמריקאי. לא שבעבר הסתופפנו לעתים קרובות מדי תחת כנפי ה-M הגדולה (איך שלא נהפוך את הקציצה, בבית היא יוצאת יותר טעימה), אבל כעת ברור שלא נעצור בסניפי ענקית המזון המהיר, גם לא לגלידה אמריקאית, לפחות עד שנתבשר שהמחירים חוזרים ומכבדים את הצרכן הישראלי.\nנכון, מהפכת הפיצה המקומית משאירה את הפיצה הביתית שלנו די מאחור ואין ספק שהפיצריות העדכניות מספקות עיגולי בצק מנחמים ומענגים יותר, אבל היי, איזה תענוג זה לטעום את טעמה של הגאווה הצרכנית ולא להניח למישהו להתפלש בכסף על חשבון העבודה הקשה שלי! ואיזה כיף זה להכין לבד טחינה ולא לקנות מוכנה, לשקשק בעצמי את הרוטב לסלט או לקלות את החציל על הגז, למרות שצריך לנקות לאחר מכן את הכיריים.\nכשמסבירים לילדים מה המניעים שמאחורי סדרי העדיפויות שלנו ומדוע אנחנו בוחרים לחסוך בתחום מסוים (כמו אוכל מוכן, מסכים שטוחים, גאדג'טים מהבהבים) ולהשקיע בתחום אחר (החינוך שלהם, טיולים משפחתיים משותפים, טיפול וטרינרי טוב לחיית המחמד שלנו), הם מתגלים כשותפים נפלאים למלחמה, כחיילים שנותנים את הנשמה וחוזרים עם עודף.\nמשב המהפכה הסוציאליסטית הגיע מבחינתי בול בזמן כדי להחליף מילה עם הילדה גם על הילקוט החדש שרצתה לשנה הבאה -\n.\n\t נישאת על הרוח הגבית משדרות הבומבמלה, הסברתי לה שככל שזה תלוי בי, היא צריכה לבחור בין הילקוט משנה שעברה, משומש במצב מצוין, ובין לשאת את\nבשקיות בד. שתבחר.\nנראה שהקטנה ממש השתכנעה, אבל אז אמא שלי התערבה בשיחה והתנדבה לרכוש את הילקוט המדובר, העיקר שהילדה תגיע מצוידת ל-1 בספטמבר. לך תגדל דור שנלחם על גאוותו הצרכנית בצלם של סבא וסבתא יוצאי מעברה, שמרגישים שכל מה שנמנע מהם באוהלים דאז הם חייבים להעניק לנכדי המרציפן דהיום.\nאבל אני לא מוותרת. אנחנו נישאר עם הילקוט הקודם ואמא שלי תתכבד ותשקיע את הכסף במשהו אחר לטובת נכדתה, כי את האמת שלי לגבי בזבוז וחיסכון ספגתי ממנה. היא עודדה אותי להתחיל לעשות בייביסיטר כבר בגיל 13, ושלחה אותי לעבוד בסניף המזון המהיר (שלימים, סגירת מעגל, הפך להיות סניף מקדונלדס) בקניון איילון עוד לפני שבישראל ידעו מה זה קניון, והאיצה בי לחסוך חלק מהכסף. חסכתי אז סכום נכבד שבסופו של דבר השקעתי בהוצאה לאור של ספר השירים הראשון שלי. ומי יודע, אולי זה גרם לי לבחור במקצוע שבו אני עוסקת עד היום.\nבזכות שדרות האוהלים יהיה גם לי קל יותר ללמד את ילדיי לחשוב על עצמם כעל המותג החזק בעולם, שמחליט במה להשקיע את הכסף שלו ולאן לא לזרוק שקל, שיודע שכל עוד הכסף מצוי בידו גם הכוח הכלכלי נמצא אצלו, ושאסור לבזבז את הכוח הזה על מי שמזלזל בנו ומוכר לנו מוצרים בסיסיים (או מותרות) במחירים בלתי הגיוניים."}
{"article_id": "0,7340,L-4087241,00.html", "header_title": "בנקופוביה - מי מפחד מכסף?", "full_text": "מספר חסוי מופיע על הצג, ונעמי מתחילה לדאוג. \"שלשום ירד הישראכרט, אולי מתקשרים מהבנק כי יש לי חריגה, או אולי הבנק מתקשר לומר שהצ'ק לבעל הבית לא כובד\". זיעה שוטפת את פניה, בעוד הסלולרי ממשיך להתריע על שיחה נכנסת. היא מתעלמת מכך שאתמול נכנסה המשכורת שלה, ושאין לה באמת מפני מה לדאוג. הלב שלה פועם בחוזקה, הפה שלה יבש מכדי לענות לשיחה, והיא נותנת לה לעבור לתא הקולי. נעמי גם לא תקשיב להודעה, תהיה מוטרדת רוב יום העבודה ולא תפתח את תיבת הדואר, כי יתכן ויהיה שם מכתב מהבנק.\nעל פי מחקרים כ- 13% מהאוכלוסייה חולקים איתה את החרדה מפני עיסוק בכסף. פוביה מכסף מוגדרת על ידי הפסיכולוגיה כפוביה ספציפית, והיא מתבטאת בתחושות קשות כאשר נחשפים לנושאים כספיים, כמו גם לניסיונות להמנע מהם בכל מחיר. רובנו חשים שטלפון מהבנק הוא לא הדבר הכי נעים בעולם, אך הסובלים מפוביה מתקשים לתפקד כתוצאה מהחרדה והמחשבות.\nאנשים הסובלים מפוביה מכסף מתאפיינים בדרך כלל בהתנהגות של בת יענה בכל הנוגע לנושאים כספיים. הם אינם מודעים למצבם הכלכלי, לכמות הכספים שנכנסים או יוצאים מהחשבון ולשינויים בחסכונות ובקופות שלהם, הם מנסים להמנע מהמציאות הכלכלית בכל דרך שיוכלו – בין אם על ידי השארת מטלת העיסוק בכסף בידיו של אחר, ובין אם על ידי הטעיה עצמית, באמצעות שימוש בתכסיסים שמפזרים את עלויות הקניה על פני שני אמצעי תשלום, תשלומים רבים ועוד.\nסוג נוסף, אך נפוץ פחות של פוביה מכסף הוא החשש מהתעשרות. אנשים אלו נוטים להכשלה עצמית כלכלית והורסים כל הזדמנות לשיפור מצבם הכלכלי.\nעל אף כי פוביה מכסף נראית לנו לא הגיונית ומוזרה, עלינו להבין כי המקור שלה הוא תרבותי. כסף משחק תפקיד משמעותי בתרבות המערבית, וכבר מגיל צעיר אנו נחשפים לביטויים המבטאים יחס כפול כלפיו.\nמצד אחד אנו מקנאים במי שהתעשר, אך מנגד מציינים כי \"מרבה נכסים, מרבה דאגות\". ביטויים רבים בתרבות, שמים את הכסף אל מול ערכים חיוביים ומקנים לו מימד שלילי. כך למשל אנו נתקלים בביטויים שאומרים שעדיף להיות מאושר מעשיר, שכסף לא קונה ערכים, כסף הוא אמצעי ולא מטרה וכן הלאה.\nמכיוון שפוביה מכסף היא תוצר של אמונות וערכים, ביכולתנו להפטר ממנה. השלב הראשון בדרך הוא להכיר בבעיה. עלינו לזהות את המחשבות השליליות אותן אנו משייכים לכסף, ולגלות האם באמת הפחד מונע מאיתנו לחיות את חיינו בשלווה ובנחת.\nמכיוון שרבים מהאנשים שסובלים מפוביה מרגישים כי אין ביכולתם להתמודד עם נושאים כספיים, לימוד ורכישת כלים להתמודדות עם הנושא עשויים להקטין את רמות החרדה. אי ודאות תמיד מפחידה יותר ממה שמוכר וידוע לנו, ובכדי להפיג את הפוביה עלינו ללמוד כיצד להתנהל כלכלית.\nכלים כמו ניהול תקציב מסודר ומעקב, הכוללים מערך של חוקים ותגמולים, יסייעו לנו לצבור את השליטה בנושא ולשנות את הגישה שלנו כלפי הכסף.\nחשוב להרחיב את הידע ולהעמיק אותו אל נושאים כלכליים שונים כגון משכנתא, השקעות וכדומה, כיוון שככל שנשפוך יותר אור על הנושא הוא יראה פחות מאיים.\nאחד הכלים להתגברות על פוביה מכסף היא חשיפה הדרגתית, הכוללת סימולציות של שיחה עם הבנק, שיחה טלפונית עם הבנק ושיחה פרונטלית עם בנקאי, על מנת להתגבר על החרדה.\nמכיוון שהחשש מעוני הוא אחד ממקורות החרדה, נקיטה בצעדים שיקטינו את הסיכוי לקריסה כלכלית, תייצר רוגע ובטחון. הקצאה של סעיפים לאירועים בלתי מתוכננים בתקציב, התכוננות מראש למאורעות גדולים ויקרים וכן תכנון לפרישה ולטווח הארוך, מסייעים להפחית את החרדה ולהחליפה בתחושת שליטה ובטחון בסיטואציה.\nבשלב הבא מתמודדים גם עם הפחד מהתעשרות, באמצעות שימוש בכלים לצבירת נכסים והגדלת ההון. בשלב זה הסובל מהפוביה לומד כיצד להתגבר על הפסדים צפויים, למזער סיכונים ולהשיג רווחים, מבלי לתת לפוביה להשתלט על ההחלטות."}
{"article_id": "0,7340,L-3611593,00.html", "header_title": "כסף לא גדל על העצים? דווקא כן!", "full_text": "הורים רבים ימהרו לעדכן את ילדיהם בידיעה המרעישה כי כסף אינו גדל על עצים, אך הם לא בהכרח יגבו זאת בהליכים החינוכיים המתבקשים מכך. המשפט היוצא מליבם האוהב של מרבית ההורים ואומר \"אנחנו נעשה הכול עבור הילדים שלנו\", מקבל לעתים את ביטויו הבולט ביותר בקנייה ובנתינה מתמשכת, כמעט ללא חשבון ובקרה, במטרה להיענות לרצונותיו של הילד.\n\"אמא, תקני לי כדורגל צהוב\", מבקש רונן בן ה-7 מאימו. \"אין בעיה חמוד, למתי אתה צריך את הכדור?\" משיבה אימו, \"אבא, אני צריך כסף\", זועק לאוויר עידן בן ה-15\". \"הארנק שלי במטבח\", משיב האב וממשיך לשוחח בטלפון.\nואכן, עם היוולדם של היקרים לנו מכל (ולפעמים כבר לפני כן), אנחנו מתחילים במסע בלתי נגמר של קניות ורכישות עבורם. שמעתי לא מכבר את אחד מחברי מהרהר בקול כי כמות הצעצועים והמתנות שילדו קיבל בשנתיים הראשונות לחייו, עוברת את הכמות שהוא קיבל במשך כל חייו.\nהתהליך מתחיל בשנים הראשונות, כאשר ההורים וכל הסביבה הקרובה והאוהבת החפצה ביקרם, קונים לילד את כל אשר יצרני הצעצועים והאבזרים מציעים לכל גיל ומטרה. התהליך נמשך כאשר הילד גדל ומגלה כי באמצעות הכסף הוא יכול לספק באופן מיידי ועצמאי את רצונותיו וכל אשר עליו לעשות הוא לדאוג שהוריו יזרימו לו את המזומנים בעקביות ובהתמדה.\nכאשר הילד גדל (כמו גם מחירם של מאווייו), מגלים ההורים כי מדיניות הנתינה ללא חשבון ובקרה עיצבה ילד אשר אינו יודע שובע, מחוסר יכולות איפוק, דחיית סיפוק וקבלת סירוב, אשר מצפה כי הוריו יקנו לו או יספקו לו כסף כל אימת שיחפוץ. בשלב זה מנסים חלק מההורים לעצור את סחף הנתינה וללמד את ילדם כי \"כסף אינו גדל על עצים\", לטעון בפניו כי הם עובדים קשה למחייתם וכי עליו להתחשב בכך ומיידעים אותו מדי פעם כי כשהם היו ילדים, הם לא קיבלו את כל מבוקשם וכי הם מרגישים לעיתים כמו כספומט מהלך.\nבהמשך, כאשר ההורה מבין כי הפסיד במערכה למיגור הרכושנות של ילדו, הוא עובר לשלב ההשלמה המלווה בהצטדקויות מהסוג של: \"לי לא היה כשהייתי ילד. לפחות שיהיה לו\" או \"כאדם מבוגר הוא כבר יאלץ ללמוד בדרך הקשה כשהאוברדרפט שלו ילך ויגדל\".\nהורים יקרים, נתינה לילדים ללא בקרה וחשבון, אם מתוך בחירה ואידיאולוגיה ואם מתוך כניעה ללחציהם, הינה ראשית כל, החמצה בלתי נסלחת של הזדמנויות פז לחינוך לערכים של עבודה, חיסכון, צניעות, עמידה בפיתויים, מידתיות, תכנון ושימוש מושכל בכסף. בנוסף לכך, נתינה כזו מהווה מרשם די בטוח לגידולו של ילד ההופך למתבגר ומבוגר שכמעט ואינו מסוגל לתכנן את צעדיו הכלכליים, אינו מסוגל לחסוך, רוכש דברים שאינם בהכרח לטובתו, חי ללא חשבון ותקציב מכספים שבדרך כלל אינם ברשותו או מהמר בקלות. בקיצור, אדם די אומלל, אשר רבים הסיכויים שיגדל גם את ילדיו שלו ברוח כזו.\nהחל מגיל צעיר, הקפידו שהילדים יוקירו תודה כאשר הם מקבלים משהו במתנה, למדו אותם כיצד לשמור על חפציהם על ידי הקפדה כי יניחו אותם במקומם בתום השימוש, יחזירו הביתה את אשר לקחו עימם בצאתם ויעקבו אחר חפצים שהשאילו לחבריהם וידאגו כי יוחזרו אליהם.\nהמפתח ללימוד אחריות זו טמון בחיזוק הילדים על התנהגויות של אחריות לחפציהם, התעקשות עקבית שישמרו עליהם (גם כאשר הדבר נראה קטנוני בעינכם) והחשוב מכל, במידה ואבד חפץ כלשהו לא למהר להחליפו בחדש או אחר בכדי שיחושו בחסרונו.\nכאשר ילדכם פונה אליכם בבקשה לרכוש דבר מה עבורו אל תמהרו למלא כל בקשה, התייעצו ותאמו ביניכם את מידת הצורך, התזמון ואת יכולתכם האמיתית למלא את מבוקשו טרם הנתינה. אמרו לו ברצינות כי אתם רוצים לחשוב על בקשתו וכי תחזרו אליו לאחר מכן. התנהגות הורית שקולה כזו מעבירה מסר לילד כי החלטה על הוצאה כספית איננה אוטומטית וטעונה בדיקה ושיקול דעת.\nשימו לב: חשוב ביותר כי לא תבטיחו לילד לספק לו את רצונותיו בתנאי שיפסיק (לשון עתיד) להתנהג שלא כראוי ו/או בתמורה להבטחותיו להתנהגות נאותה בעתיד. נתינה בתנאים כאלה מלמדת את הילד לסחוט מהוריו טובות הנאה תמורת התנהגות נאותה ומהווה במהותה מתן שוחד לילד בתמורה להתנהגות בהתאם לציפיות.\nאין כמו חינוך לחיסכון, המאפשר ללמד את הילד דחיית סיפוקים, תכנון לטווח ארוך והבנה כי לעיתים יש לעבוד קשה עד שמשיגים מטרה מסוימת. חינוך לחיסכון יכול להתחיל מהרגע שבו הילד מקבל כסף ומבין כי לדברים שונים יש ערך כספי שונה.\nחסכון פירושו להפריש חלק מהכסף הנמצא בידי הילד למטרות ארוכות טווח. לכן מן הראוי הוא כי במקום מדיניות של נתינה על פי בקשת הילד רצוי לתכנן מראש ולתת לילד אחת לשבוע סכום מסוים של כסף אשר חלקו ישמש את הילד לצרכיו השוטפים וחלק אחר יופרש לחסכון ארוך טווח.\nבכדי לא להעמיד את הילד בפני הצורך (הלא פשוט) להמתין תקופות ארוכות מדי טרם יממש את חסכונותיו, רצוי לקבוע יעדי חיסכון בטווחי זמן שונים. לדוגמא, הילד יכול לחסוך בו זמנית מספר שבועות לקראת רכישת כדור אהוב או יציאה לטיול מסוים, מספר חודשים לקראת רכישת אופניים ומספר שנים לקראת לימודים עתידיים. כאשר הילד מקבל כספים ממקורות שונים, כגון מסבא וסבתא, מתנות יום הולדת, דמי כיס ואפילו רווח מעבודתו, חשוב להקפיד כי כללי השימוש הנכון בכסף חלים על כל הכסף שברשותו ללא קשר למקור קבלתו.\nהאמירה: \"הכסף שלי ואני יכול לעשות בו כרצוני\", הנשמעת לעיתים קרובות מדי מפי הילדים ומקבלת את הלגיטימציה של ההורים, אינה נכונה באופן גורף, כאשר העובדה שיש בידיו כסף מעוררת בעיה, רצוי לסייג אמירה זו עם ההגבלות הרלוונטיות.\nהספרות המחקרית והניסיון החינוכי מלמדים כי חשוב ללמד ילדים כבר מגיל צעיר לקבל את העובדה כי בחיים לא תמיד מקבלים את כל אשר רוצים. היכולת לקבל \"לא\" ולהמשיך הלאה, חשובה מאין כמוה לעתידו של הילד והסתגלותו לחיים האמיתיים. \"לא\" הנאמר מדי פעם (בטון אוהב ונחוש) מסיבות ראויות, ימתיק מאוד את ה\"כן\". נכון, עמידה ב\"צונאמי\" בעקבות סירוב אינה קלה כלל ודורשת נחישות ותמיכת בן הזוג, אך לטווח ארוך (ובינוני) המאמץ והקושי משתלמים.\nנצלו הזדמנויות ניטרליות טבעיות בכדי להסביר לילדיכם בשפה התואמת את גילם את מצבכם הכלכלי ואת העובדה כי כמעט כל דבר שעושים וקונים כרוך בהוצאה כספית מסוימת. עוד הסבירו כי ישנם דברים הכלולים בתקציבכם המשפחתי ואחרים שאינם כלולים וכי גם אתם חוסכים מדי חודש לקראת נסיעה לחופשה או לקראת לימודיהם בעתיד או לקראת רכישת מכונית - דברים העולים כסף רב אך ברי השגה אם חוסכים בסבלנות לקראתם."}
{"article_id": "0,7340,L-4125740,00.html", "header_title": "איך לגייס את בית הספר לצרכי הילד? 5 עצות", "full_text": "בית הספר הוא מוסד חינוכי. הילדים מבלים בו שעות רבות, רוכשים ידע, וגם, בין היתר, מיומנויות חברתיות וחוויות לחיים. בגיל הילדות רבים מהילדים מתמודדים עם קשיים לימודיים, חברתיים ורגשיים, קל וחומר ילדים עם לקויי למידה או\n.\n\t השבועות הראשונים של שנת הלימודים הם הזדמנות לפתוח דף חדש במערכת היחסים עם בית הספר ולגייסו לצרכי הילדים.\nכאשר להורים יש עניין שחשוב לשתף בו את צוות בית הספר, כדאי כבר בתחילת השנה לתאם מפגש שכזה, ולא להמתין. הורים יכולים לבקש פגישה מסודרת עם מנהלת בית הספר, המחנכת והיועצת. בהמשך השנה מומלץ לבקש פגישה מסודרת במקרים של התדרדרות במצב הילד, קשיים ובעיות, פגישה לסיכום שנה ועוד.\nפגישה, שנערכת ביוזמת ההורים מחייבת את צוות בית הספר להיערך לקראתה, לשוחח על מצב התלמיד, לאסוף עליו נתונים ולהתעדכן. בדרך זו מניעים ההורים את הצוות לעשייה משותפת. אך גם לפגישה שנערכת ביוזמת בית הספר יש ערך גבוה, וחשוב להתכונן גם אליה.\nכיצד כדאי להתכנון לפגישה עם צוות בית הספר?\nאם בית הספר יזם את הפגישה, ולא ההורים, עליהם לנסות ולהבין מבעוד מועד מהי מטרתה ולהגיע אליה מוכנים. אין טעם בפגישה לצורך קיטורים בלבד. מומלץ להגיע עם מטרות מוגדרות, רעיונות לפתרונות, חלופות וכו'. כדאי שהמטרות תהיינה ריאליות וברות השגה, כך שייבחרו יעדים ברורים, מוגדרים ומדידים. אין טעם להגיע לפגישה שמטרתה \"שהילד ירגיש טוב יותר בבית הספר\". יעד מעשי, לדוגמה, הוא שבסוף השנה יהיו לילד חבר או שניים שאיתם הוא נמצא בקשר.\nההורים צריכים להיות ממוקדים בתחום בו הם רוצים להשקיע את האנרגיה והכוחות ולהחליט על סדרי עדיפויות. האם שיפור במערכת היחסים עם המורה, התקדמות בלימודים בשני מקצועות, ועוד.\nעל ההורים להגיע לפגישה עם המסמכים הקשורים במצב הילד, תוצאות אבחונים, המלצות של אנשי מקצוע וכל חומר מקצועי הקשור בלקויות הילד ובהיסטוריה החינוכית שלו.\nמומלץ שהורים יכתבו פרוטוקול תוך כדי הפגישה, ולאחריה יעבירו את הפרוטוקול לבית הספר לצורך מעקב ופיקוח אחר הדברים שסוכמו.\nפגישות של הורים עם הצוות תהיינה על פי רוב קצרות, ולכן מומלץ להורים להתאמן לקראת פגישה שכזו.\nאם שני בני הזוג מגדלים את הילד - כדאי להם להגיע לפגישה יחד. מבחינת הצוות זה מעיד על רצינות.\nכדאי לשתף את הילד בכוונה לפגוש את הצוות החינוכי שלו, כדי להפחית אצלו חרדה ותהיות. לרוב מומלץ להורים לקבל מהילד מידע לקראת הפגישה: לשמוע ממנו מהי דעתו, למה הוא זקוק ומה הוא רוצה שהוריו יאמרו במהלכה.\nיצירת קשר טוב עם המחנכת וצוות ההוראה כבר מתחילת השנה תסייע לכך שלילד תהא כתובת לפניות ומענה לצרכיו. יש\nתיאום הציפיות בין ההורים לצוות החינוכי הכרחי כדי למנוע עוגמות נפש בהמשך. חשוב לבדוק מה ריאלי ומה מופרך. לדוגמה: הורים מבקשים לעיתים מהמחנכת להקדיש \"רק\" שעה בשבוע לשיחה עם הילד, אלא שהמחנכת אינה מתוגמלת על שעה זו, ואולי אפילו משלמת לשמרטף אצלה בבית. גם אם תקדיש המחנכת 10 דקות של שיחה ביום – זה יהיה על חשבון זמנה הפנוי. אין הכוונה לרפות את ידי ההורים, אלא לגרום להם להבין את מגבלות המערכת ולחפש פתרונות יצירתיים - בתיאום עם צוות ההוראה.\nכדאי להורים ללמוד מבעוד מועד מהן מגבלות המערכת, ולחילופין היכן טמון הפוטנציאל לסייע לילד שלהם. הורים נמרצים, שחוקרים ולומדים את התחום (למשל, דרך אתר משרד החינוך), יכולים להציע לצוות החינוכי מקורות בהם נמצאים המשאבים והאמצעים לסייע לילד עם ליקויי הלמידה. גיוס מוצלח של בית הספר לצרכי הילד מתקיים בפועל כאשר ההורים מבינים את עמדת הצוות החינוכי ומשתפים עימו פעולה מתוך כבוד הדדי ותקשורת חיובית וזורמת.\nזו עצה שחשובה תמיד, לא רק בהקשר של תחילת שנת הלימודים. ישנה חשיבות גדולה לרכישת ידע מקיף, שקשור בזכויות הילד לקויי הלמידה או הפרעת הקשב. אפשר לרכוש ידע מקריאת חומר בנושא, מגלישה באתרים שונים באינטרנט (בעיקר באתר משרד החינוך, לרבות קריאת חוזרי מנכ\"ל המתייחסים לנושא), מהשתתפות בפורמים שונים להורים, בהרצאות, בקורסים ועוד. מומלץ לשתף את הצוות החינוכי במידע כדי להגביר את המודעות לקשיי הילד."}
{"article_id": "0,7340,L-4099209,00.html", "header_title": "מותגים: איזה סכנה מתחבאת במחברת של דורה?", "full_text": "שיחנקו הציניקנים. המחאה החברתית השוטפת את המדפים והשדרות בחודשים האחרונים עוררה בי את המידה המתבקשת של התרגשות וציפיה. הגיע זמננו, ה\n,\n\t לעלות על הרכבת הזאת ולהפנות את המבט הביקורתי שלנו לעבר מפלצת הרגלי הצריכה.\nאין לי שום בעיה עם עולם הדמיון העשיר של הילדים. זה אפילו מבורך שהם יפנטזו בסתר ליבם על היותם גיבור זה או אחר. יש לי חתיכת בעיה עם זה שמוכרים להם שהאשליה הזו היא ברת מימוש חי ומהיר. בתנאי שתהיו מוכנים להשקיע בזה 19.90 שקלים, כמובן."}
{"article_id": "0,7340,L-4026093,00.html", "header_title": "ח\"י מזל טוב: בת 44 ילדה את התינוק ה-18", "full_text": "כשהייתה צעירה, רבקה (השם המלא שמור במערכת), תושבת ירושלים המשתייכת לחסידות בעלז, לא חלמה שבגיל 44 היא תצא מבית היולדות עם הילד ה-18. היא אמנם באה ממשפחה גדולה מאוד, יש לה 15 אחים ואחיות, אך בעלה בא ממשפחה קטנה הרבה יותר, הכוללת חמישה ילדים בלבד. \"לא הייתה לנו החלטה להביא לעולם 18 ילדים\", היא אומרת בחיוך. \"ברוך השם, הם באו אחד-אחד\".\nהתינוק החדש, אגב, נולד כשהוא כבר דוד. לאחיו הבכור יש כבר שני ילדים, מה שהופך את רבקה לסבתא גאה. גאווה נוספת יש לה בכך ש-18 הילדים שלה נחלקים בצורה מדוייקת לשני המינים: תשעה בנים ותשע בנות.\nכאמור, רבקה יודעת איך זה לגדול במשפחה שבה מספר גדול מאוד של ילדים. מתקופת הילדות שלה היא זוכרת הרבה מאוד רעש ובלגן, אך גם הרבה מאוד שמחה וחיים בבית. בכל מקרה, היא מדגישה, היום הרבה יותר קל להיות אמא מפעם.\n\"כשאמא שלי גידלה אותנו הייתה בזה הרבה עבודה פיזית\", היא מסבירה. \"אני זוכרת איך היא כיבסה ביד את החיתולים וקרצפה אותם. במיוחד זכורות לי ערימות הכביסה בערב שבת ויום טוב. אצלי בבית יש שתי מכונות כביסה שעובדות 24 שעות ביממה, אחרת פשוט לא היינו עומדים בזה. היום לגדל ילדים זו לא עבודה, אלא יותר עניין של תמרון בין הצרכים של כולם: זה צריך לישון מוקדם, זה צריך לקרוא וזה צריך את התרופה שלו. האמהות הפכה להיות יותר עבודה של ראש, מאשר עבודה עם הידיים\".\n\"הבית שלנו הוא בית של רעש ובלגן. מי שרוצה שקט – שלא יחפש אותו אצלנו. אצלנו יש חיים. אמא שלי אמרה תמיד שבית קברות הוא שקט ונקי, ולא בית עם ילדים. רעש זה בריא. הילדים לומדים, משחקים, מתנסים בכל מיני דברים, יש להם חיי חברה וחברים שמגיעים אלינו הביתה\".\n\"פעם חשבתי שכשיש יותר ילדים - ההורים יותר לחוצים. היום אני רואה שמי שיש לו פחות ילדים יותר לחוץ ממני. ילדים הם לא סיבה לקושי או לכעס. הכל תלוי באדם ובכמה הוא עובד על המידות שלו. אני מאמינה שצריך לקום בבוקר ולהודות לקב\"ה על כל נשמה שהוא נתן לנו. כולם בריאים ושלמים וזה רק נותן כוחות, ולא מבזבז אותם בכלל\".\nעל ידה עונדת רבקה צמיד גדול, עליו מוטבעים שמותיהם של 17 ילדיה. גם התינוק הנוסף, ששמו עדיין לא יודע, היא מתכוונת להוסיף לצמיד. ומי יודע, אולי בעתיד שלושת המקומות שנותרו בו יתמלאו גם הם.\n\"עד שהיו לי שמונה ילדים הסתדרתי לבד, אבל כשנולד השמיני בעלי ראה שאני צריכה עזרה והתחיל להתפלל מוקדם יותר, כדי שיוכל לחזור הביתה בשבע. מאז אנחנו מכינים ביחד את הילדים בכל בוקר. בעלי הוא זה שמכין כריכים לילדים, לכל אחד מה שהוא אוהב: חביתה, טוסט, פומלה קלופה בקופסה. זה לוקח לו כמעט שעה. אחר כך, הילדים נוסעים בהסעות למוסדות החינוך, כך שהבוקר שלי פנוי, כי אני לא עובדת. המעורבות בגידול הילדים היא משהו שבעלי ראה בבית שבו הוא גדל, וזו גם הדוגמה שהוא נותן לבנים שלנו – אבא עוזר ושותף\".\nאגב, אם תהיתם איזה רכב מחזיקה משפחה עם 18 ילדים נגלה שהם לא מחזיקים אחד כזה - פשוט בגלל שאין רכב גדול מספיק עבורם. \"למשפחה שלנו רכב לא יספיק - צריך רכבת. כדי להגיע ממקום למקום אנחנו בדרך כלל אנחנו נוסעים בתחבורה הציבורית. לחתונה של הבן הגדול, למשל, הזמנו טנדר ונסענו כולנו\".\nלעומת גידול הילדים, שהפך לדבריה של רבקה לקל יותר במהלך השנים, ההריונות הפכו למעמסה גדולה יותר עם כל לידה, לאו דווקא בגלל הקושי הפיזי. \"בהריונות הראשונים לא הפחידו אותי ממה שעלול לקרות לתינוק, אבל ככל שהתבגרתי והיו לי יותר ילדים זה הפך להיות יותר מלחיץ, כי זה מעלה את הסיכון לבעיות אצל התינוק. בהריון הזה, כשאני כבר בת 44, הרופאים מאוד חששו בגלל הסטטיסטיקה, אבל לשמחתי לא כל הילדים שנולדים בעת זקנה הם עם בעיות, ברוך השם\".\n\"כמובן. בדיקות במהלך ההריון הן חשובות, לא כדי לעשות הפלה אם, חלילה, מתגלה בעיה, אלא כדי להיערך לפני הלידה\".\nנשים שכבר עברו כמה לידות וודאי שואלות את עצמן איך מישהי מוכנה לעבור את זה 18 פעמים. רבקה אומרת שזה אכן לא דבר פשוט. \"הלידות הן לפעמים סבל, חוויה שכרוכה בייסורים\", היא אומרת.\n\"בגלל הקושי הגדול אני זוכרת כל לידה\".\nמה שהיא לא זוכרת מכל הלידות זה את המיילדות. בכל זאת, מדובר על 18 מיילדות שונות. אך היא מדגישה שהיא חווה להן תודה גדולה. \"המיילדות עושות עבודת קודש\", היא אומרת. \"צריך כוחות מיוחדים בשביל לעבוד בזה\".\n\"לא צריך כוחות לתינוק. כוח צריך לגדולים, למתבגרים ולנשואים. כל הסבלנות מגיעה עם התינוק. שמעתי שאומרים שכל תינוק נולד עם כיכר לחם ביד, כשהכוונה היא שהוא מגיע עם כל הצרכים שלו. כשהתינוק נוצר גם האהבה, הכוחות והסבלנות נוצרים יחד איתו, אחרת אי אפשר היה לגדל אותם\"."}
{"article_id": "0,7340,L-4116064,00.html", "header_title": "להעצים את הביטחון העצמי של הילד ב-10 צעדים", "full_text": "אחד הגורמים המובילים להצלחה בחיים ולתחושת אושר זו הערכה עצמית גבוהה. היכולת שלנו לסמוך ולכבד את עצמנו תשפיע במידה רבה על החוסן הפנימי שלנו: עמידה באתגרים, נינוחות בחיי היומיום וביצוע משימות החיים במיטב יכולותנו. ההערכה העצמית משפיעה על הערכים שאנו מאמצים לעצמנו, על המוטיבציה לביצוע המטלות שלפנינו, על תהליכי החשיבה שלנו, על הרגשות המתפתחים בתוכנו ועל הגשמת היעדים שאנו מציבים לעצמנו.\nעוד על החזרה ללימודים בערוץ\n:\nזהו סיפורם של שני ילדים: דני ונועם. לשניהם הורים אוהבים, שעושים ככל יכולתם לחנך ולטפח את ילדיהם. אבל, שימו לב להבדל:\nאמא: \"דני, קום כבר! אתה תאחר לבית הספר\".\nדני נכנס למטבח לבוש אך יחף.\nאמא: \"איפה הנעליים שלך? אתה מתכוון ללכת יחף? מה עשית למכנסיים שלך? הם קרועים! אני רוצה שתחליף אותם, עכשיו. תיזהר כשאתה מוזג את המיץ. שלא תשפוך אותו עוד פעם!\".\nואז זה קורה.. דני, לחוץ מרוב הערות, שופך בטעות את המיץ.\nאמא בייאוש: \"מה אני אעשה איתך?\".\nכשדני יוצא מהבית אמא שלו ממשיכה אחריו: \"רגע! שכחת את הסנדוויץ' שלך! טוב שלא שכחת את הראש\".\nוכך זה ממשיך וממשיך. אמא של דני איננה אישה רעה. זהו סגנון האימהות שהיא מכירה. אך שימו לב להבדלים בסיפור הבא.\nאמא: \"נועם, בוקר טוב! השעה 7:00. צריך לקום\".\nנועם: ...\"עוד חמש דקות\".\nנועם נכנס למטבח לבוש אך יחף.\nאמא: \"אתה כבר לבוש! איזה יופי! כל מה שנשאר לך זה לנעול את הנעליים. אבל יש לך קרע במכנסיים. אתה רוצה להחליף עכשיו או אחרי האוכל?\".\nנועם : \"אחרי האוכל\".\nואז נועם שופך בטעות את המיץ.\nאמא כבדרך אגב: \"המטלית בכיור\".\nכשנועם יוצא מהבית אמא שלו קוראת אחריו: \"נועם, הסנדוויץ שלך! שיהיה לך יום נפלא\".\nסיפורינו מסתיים כאן, אך ניתן לשער למי משניהם יהיה אומץ, מוטיבציה ויכולת ליהנות מהאתגרים המזומנים לו בבית הספר, בחברה ובכלל בחיים. אז מה אפשר לעשות כדי להעצים את בטחונם העצמי של הילדים?\nהילד צריך להרגיש שהוריו \"רואים\" אותו, מתייחסים לרגשותיו ולחלומותיו, מכירים בצרכיו ובלגיטימיות של רצונותיו – בלי להיעתר לכל גחמותיו.\nכל ילד זקוק לדמות של הורה ראוי להערכה, הורה שהוא יכול לסמוך עליו ולבטוח בו. בשביל זה ההורה צריך להיות ברור ועקבי בדרישותיו ולהפגין מחוייבות לערכים החינוכיים שלו. אין כאן המלצה להיות נוקשה, אבל גם לא להיות הפכפך וגחמן.\nיציבות היא המילה המתאימה. סמכות מיטיבה היא עוד מילה הולמת.\nהילד צריך לחוש שיש בינו לבין ההורה (עדיף- בת-אם ובן-אב) יחסי שותפות והערכה הדדית.\nחלק מתפקידנו כהורים הוא להפנות זרקור על התכונות היחודיות של הילד בעיננו ולבטא אותן בקול רם. כל תכונה,אבל כל תכונה, היא טובה ונכונה, קטנה כגדולה. זכרון טוב, מוסיקליות, חוש הומור, ידע כיצד להקפיץ כדור, חברותי, טוב לב, פיקח וחזק. חשוב מאוד \"לצוד\" הזדמנויות שבהן באו תכונות ייחודיות אילו לביטוי.\nהכוונה היא להערכה על דברים נקודתיים אותם עושים הילדים. זה חשוב במיוחד כשמדובר בילדים בגיל הרך, וזאת משום שההבנה שלהם היא עדיין קונקרטית. דוגמה: \"אני רואה אותך בונה בלגו כל-כך יפה!\".\nלהראות לילד שאנו ערים להתפתחות שלו. \"אתמול אכלת עם כפית - היום אתה כבר מסתדר עם מזלג\"; \"לפני שנה היית זקוק להמון עזרה בשיעורי הבית ועכשיו אתה הרבה יותר עצמאי\".\nלתת לילד תחושה שסומכים עליו באמצעות אפשרויות בחירה. \"אתה רוצה להכנס לאמבטיה עכשיו או עוד 10 דקות?\"; \"אתה רוצה שניסע בשבת לים או לבריכה?\".\nחשוב לתת לילד תחושה טובה, שיש לו תפקיד ומקום בתא המשפחתי. ניתן לעשות זאת על ידי בקשה של עזרה: \"תעזור לי בבקשה להזיז/לקפל את\"; אני צריכה את עזרתך ב\". זה יכול לבוא לידי ביטוי גם בכך שנתייעץ איתו: \"בו נחשוב יחד על\".\nועכשיו הגיע תורם של החיזוקים. חיזוקים הם הדרך שלנו לעצב את התנהגות ילדינו. הניסיון מלמד שכל התנהגות שנחמיא עליה תחזור על עצמה, בתנאי שהמחמאה תתייחס להתנהגות אמיתית ותיאמר בצורה נכונה.\nהסיבה לכך היא שכל התנהגות או תכונה נעה על פני רצף. לדוגמה, היכולת להיות מסודר. יש אנשים יותר מסודרים ופחות מסודרים, אבל אפילו ילד בלגניסט יסדר, מדי פעם, משהו - גם אם הוא קטנטן. המניע המרכזי של כולנו, ברוב המקרים, הוא להתנהג באופן שיזכה לחיזוקים מהאנשים היקרים לנו.\nואם נמשיך בדוגמה של הסדר, וניקח אותה לכיוון קיצוני אף יותר, כלומר שגם אם נראה לכם שיש עדיין בלגן אבל כוונתו של הילד הייתה לסדר – זה הזמן והמקום לעודד אותו ולגבש בו את ההבנה מהו הכיוון הרצוי לנו להתנהגות.\nלחיזוק החיובי ארבעה שלבים:\nנכון, לפעמים זה קצת מוזר ולא טבעי לתת חיזוק לילדינו ובה בעת לחשוב על ארבעת השלבים, אבל זה בגלל שאיננו מורגלים. מה ניתן לעשות? אפשר פשוט לכתוב לנו את התכונות שאנו מעוניינים לחזק אצל הילדים ולהחליט מראש באילו משפטים נשתמש. את המשפטים אותם בחרנו נשנן שוב ושוב ובתוך שבוע זה יהפוך לטבע שני עבורנו וישלף לנו \"באוטומט\", בלי לחשוב פעמיים."}
{"article_id": "0,7340,L-3926919,00.html", "header_title": "מרובת ילדים: \"הגדולים מגדלים את הקטנים\"", "full_text": "אתמול התעורר בבוקר בן העשר שלי ואמר: \"הורים יקרים, אני בחופש הגדול. אתם אנשים עובדים ואני מעריך אתכם על כך. מהיום, חסל סדר בריכה / ים / חברים. אנחנו הילדים הגדולים נשמור על הקטנים, נלביש, נאכיל, נשקה, נחתל, נכבס, נגהץ, נבשל, נסדר וכמובן, נטייל, נספר סיפור ונדאג לכל מחסורם. אתם? הסירו דאגה מליבכם. גידול הילדים - עלינו!\"\nנשמע כמו מדע בדיוני? אכן כך. תראו לי בן עשר אחד שינהג כך, לא משנה מאיזה מגזר, ואני אגיד לכם - טעיתי. כל המיתוסים בעולם כנראה נכונים.\nהחיים שלנו מלאים במיתוסים. לאחרונה הזמינו אותי להרצות בפני אנשים העוסקים בתחום המשפט. במשך יום עבודה תמים, ישבתי ושברתי את הראש כדי להחליט על מה אני הולכת להרצות להם. התחלתי לנסח משפט ראשון בטיוטה ומחקתי, שרבטתי רעיון ולחצתי על מקש ה-DEL. אז נכון שהם ידעו מראש את מי הם הזמינו. לא משפטנית דגולה, אלא אמא מדופלמת, ובכל זאת הרגשתי שלא בנוח. חיפשתי חוט מקשר ביני לבין המשפטנים שנמצאים בשנות החמישים לחייהם.\n\"זה מה שהם רוצים?\" ביררתי שוב אצל המארגנת. \"שאני אספר להם איך זה לגדל ילדים? הם כבר יודעים. הם עשו את זה. זה מאחוריהם\".\nופתאום ידעתי על מה אני הולכת לדבר. הם הרי עוסקים בתחום המשפט. אני אדבר על \"אל תשפטו אותנו!\" הנושא יהיה הפרכת המיתוסים אותם משלחים חדשות לבקרים לעברם של הורים שבחרו לגדל משפחות ברוכות ילדים.\nבשעת מעשה עמדתי מופתעת מול אנשים מבוגרים ומשכילים, שכמות המיתוסים שהם נופפו בה, הגיעה לכדי מספר שנותיהם. אין אפשרות להעניק זמן איכות לכל ילד במשפחה ברוכת ילדים! אם לא זכיתם בלוטו, אין לכם היכולת לכלכל אותם (מה שנכון, אגב, רק שהתשובה האמיתית היא נס. כל ילד מביא את הברכה שלו ולומדים להתארגן נכון עם תקציב נמוך). אם את הולכת לשמחה משפחתית אין מצב שלא תשכחי את אחד הילדים מאחור.\nכמות המיתוסים היא כה רבה ונרחבת והפעם אני בוחרת שלא להתייחס לכל אחד מהם. כששמעתי אותם, לא התרגזתי ולא נעלבתי. הם הצליחו להעלות חיוך על שפתיי. בסוף המפגש כולנו חייכנו זה לזה. הם, שהבינו והכירו קצת יותר ואני, שהבנתי אותם קצת יותר.\n\"את לא מתרגזת, נכון?\" וידאה המארגנת שהזמינה אותי. לא. ממש לא. גם לא התרגזתי מהגברת שניגשה אלי בסוף, הישירה מבט ושאלה: \"תגידי, זה נכון שהגדולים אצלכם מגדלים את הקטנים?\"\n\"בואי אלי ליום אחד, בהפתעה. סיכמנו? אם את רוצה, בואי כמה פעמים\", הזמנתי אותה. את המשפט הזה אני שומעת לפחות פעמיים בשבוע. \"טוב, נו, לגדל עשרה ילדים מה הביג דיל? הגדולים מגדלים את הקטנים!\"\nלא אסביר, אלא רק אראה תמונת מצב שרווחת בבית שלי, כמו של כל שכנותיי וחברותיי. אני מנסה להיזכר מתי לאחרונה הגדולים שלי \"גידלו\" לי את הקטנים. לפי התיאוריה הזו, אני אמורה לשבת רגל על רגל או לצאת יום יום לבילויים עם חברות. מה הבעיה? הגדולים שלי הרי מגדלים את הקטנים. נו, באמת.\nכל יום בשעות אחר הצהריים, כשאני מבלה בגינה הציבורית עם הקטנים, אני יושבת לצידה של חברה בת גילי ושתינו צוחקות על כך שלגדולים שלנו אין כמעט זמן להפריח מבט לעברנו. במשך שנת הלימודים יש להם עומס חיים משלהם: לימודים, שיעורי בית, מטלות שונות, חוגים וחיי חברה.\n\"אנחנו לא יכולות לצאת הערב כמו שקבענו, כי הבת שלי צריכה לצאת עם חברה ולא מצאתי שמרטפית באזור\", היא מספרת לי ואני מנידה ראשי בהבנה. טבעי, זה קורה גם אצלי. לא. אנחנו ממש לא היינו רוצות שיהיה להן זמן \"לגדל\" את הקטנים. אפילו אותם לא סיימנו עדיין לגדל. להם יהיו ילדים משלהם שיגדלו אותם. אנחנו, האימהות, רוצות לפעמים רק קצת עזרה. בינתיים, זו בקשה שלצערי, לא תמיד נענית.\nלמה? כי הם עסוקים מאוד ואני שמחה בשבילם שהם עסוקים, מתפתחים, מתחילים לטעום את החיים. בד בבד הם מושיטים עזרה קטנה. פעם בשבוע הבן עוזר לי \"לגדל\" את הקניות בסופרמרקט, פעמיים-שלוש בשבוע, הבת עוזרת לי \"לגדל\" את הכביסות ועוד כמה פעמים בת אחרת עוזרת לי קצת \"לגדל\" את הכלים. השאר עוזרים בלגדל, בלי מרכאות, את הבלגן בחדרים ובכל מקום אפשרי, וגם זה בסדר.\nאני בטוחה שגם לכם לא יצא להתקל במתבגר שידבר כמו בן העשר הבדיוני מתחילת הכתבה. בפועל, בימי הלימודים אני מסתפקת בלגדל גם את הגדולים שלי ובשמחה. הרי אני בחרתי את זה, לא? הם אומנם מושיטים יד פה ושם, אבל לא בסדר גודל שמתחיל להתקרב למילה \"לגדל\".\nועכשיו? הגדולים ישנים עד לשעה מאוחרת. חופשה או לא חופשה? כשהם קמים הם מצפים לתוכנית מן המוכן מבית אבא-אמא הפקות: \"אז מה נסגר להיום?\"\n\"משעמם לי!\" המשפט שצועד איתו שלוב זרוע.\n\"אין מה לאכול בבית הזה!\" חותם את הקימה שלהם בטריקת המקרר והמזווה. ואז אני אומרת לעצמי בכיף: אנחנו ההורים מגדלים גם את הקטנים וגם את הגדולים. קבלו תיקון: בעיקר את הגדולים.\nאני שבה ומדגישה כי אין זה אומר שאי אפשר לדרוש מהגדולים להושיט יד בבית. להיפך, זאת החובה שלנו כהורים לעשות אותם לשותפים. והרי כולנו שותפים באותה הדירה. אפשר בהחלט לחלק תפקידים. מותר גם בערב, כשהקטנים נרדמים, לבקש מהאחים הגדולים (ואני לא מדברת על אחים בני עשר, אלא על ילדים שעברו את גיל מצוות) להשגיח על הישנים. כמובן, כשאני משאירה להם מספר נייד זמין לכל מקרה.\nמותר גם להורים שחוזרים מיום עבודה ורוצים לנוח חצי שעה כדי לצבור כוח להמשך היום, לבקש מהגדולים לשחק עם הקטנים ולשמור על השקט. עכשיו אני מזדרזת לקום ממקומי, שכן בחופשה הגדולה זמן המקלדת שלי מתקצר בשליש. צריך לגדל את הגדולים וגם את הקטנים, כל היום."}
{"article_id": "0,7340,L-4012398,00.html", "header_title": "ילדים במשפחה מרובת ילדים - יותר חכמים?", "full_text": "\"בוא הנה, אושרי\", שמעתי את קולה של רותי בת הארבע.\n\"אני רוצה עכשיו ללמד אותך...\"\nנדרכתי. איזה יופי. תמיד הגדולים שלי עושים בית ספר לקטנים ומלמדים אותם דברים חשובים. \"אני רוצה ללמד אותך להרביץ, לשרוט, לצעוק ולדחוף\", היה המשיכה ואני עוצרת כאן מחמת הבושה. עמדתי שם, מסמיקה כולי, שולחת מבטים כדי לבדוק שאין אף עובדת סוציאלית בסביבה.\nהזעקתי את הפרטנר, ששמע את החדשות המסעירות על נטיותיה האלימות של בתו בת הארבע. \"נשאל את פי הנערה ונראה בשל מה הסער הגדול הזה\", הוא השיב בנימה תנ\"כית. \"רותי, בואי רגע\".\nהקטנה, עם חיוך שחושף שתי שורות שיניים צחורות ויפות, נעמדה מולנו כולה קורנת מאושר. \"את רוצה ללמד את אושרי לשרוט ולהרביץ?\" הוא התעניין והשתדל לכבוש את הזעזוע. \"בטח\", היא אפילו לא הכחישה. שלחנו מבטים מבוהלים זה בזה.\nהיא התעלמה מהם והחלה להרביץ בנו את משנתה הסדורה: \"זה בגלל שהוא במעון ובטוח שיש שם ילדים שירביצו לו. אושרי הוא כזה חמוד והוא רק בן שנתיים, אז רציתי שהוא ילמד להגן על עצמו\", כך הסבירה ברצינות תהומית.\nשנינו נאנחנו בהקלה. אם זו הסיבה... \"אבל בכל זאת\", התחלנו להיות ההורים המחנכים. \"אסור להרים יד על חברים...\"\nכמה ימים אחר כך הוזמנתי להתראיין בתוכנית טלוויזיה. בדרך כלל אני מוזמנת על תקן של מפריכת מיתוסים. זה נכון שבמשפחות ברוכות ילדים אין אפשרות לתת זמן איכות? שמעת שיצא מחקר הקובע שהורים למעל חמישה ילדים סובלים מקיצור בתוחלת החיים באופן משמעותי? ועוד כהנה וכהנה.\nלראשונה הזמינו אותי דווקא בגלל מחקר חדש וחיובי, שערכו פרופסור דוד צוריאל וד\"ר גילה רוקח מבית הספר לחינוך באוניברסיטת בר אילן. המחקר מוכיח כי ילדים ממשפחות ברוכות ילדים חכמים יותר, אינטליגנטים יותר ובעלי כושר שכלי גבוה יותר.\nאם עד היום חשבתי שילדיי חכמים יותר מכולם, הרי שקיבלתי גושפנקא לכך שהמחשבות שלי לא נובעות רק מייחוסי הפולני המפוקפק. ומה חשבתי? חשבתי שזה שאושרי הודיע לי ש\"האשכולית מרה\" בזמן שלא טעם בחייו אשכולית, זה משום שיש לו יכולות נבואיות על-שכליות? ברור שמימי אחותו עדכנה אותו בדבר טעמי שורת פירות ההדר שהבאתי מהשוק.\nלדבריו, ההסבר המסורתי הזה אינו תקף, היות והחוקרים לא לקחו בחשבון את העובדה שישנן משפחות שיש להן אידיאולוגיה של למידה או מערכת ערכים שמדגישה את החשיבות של למידה ואת העובדה שהאחים מהווים גורם בתוך המשוואה של ההתפתחות, שכן המציאות מוכיחה כי האחים הגדולים שותפים בלימוד של האחים הקטנים.\nהמחקר התבצע באמצעות בדיקה של תהליכי הלמידה המתווכת. האחים הגדולים התבקשו ללמד את האחים הקטנים משימות חשיבה ובנוסף, התבקשו לשחק עמם משחק חופשי ללא משימה ספציפית. המשימות הללו צולמו בווידיאו. בנוסף, מציין פרופסור צוריאל, נבדקו כושר ההשתנות הקוגניטיבי של הילדים ורמת ההקפדה הדתית.\nשאלה נוספת ומרתקת שעלתה במחקר היא: האם יש קשר בין רמת הדתיות לאיכות התיווך בין האחים? הממצאים היו כי במשפחות חרדיות ברוכות ילדים, רמת התיווך של האחים גבוהה יותר מאשר במשפחות מעוטות ילדים חרדיות וחילוניות, בעיקר בין האחים. במשפחות חרדיות, האחים הבוגרים נוטלים על עצמם יותר אחריות ומעניקים לאחים הקטנים יותר עקרונות, יותר גירויים ויותר תמיכה רגשית. בנוסף, הם מלמדים את האחים הקטנים כיצד להפעיל בקרה עצמית או פיקוח עצמי. ההתנהגות של האחים הגדולים מעניקה לאחים הקטנים תחושת משמעות וממקדת אותם בנושאים הנלמדים ובמשימות.\nלא נמצאו הבדלים בין משפחות מעוטות ילדים חרדיות ומשפחות מעוטות ילדים חילוניות. מה שכן, ככל שיש יותר הקפדה על שמירת המצוות, כך רמת התיווך של האחים גבוהה יותר. במשפחות דתיות קיימת רמת תיווך גבוהה יותר בין האחים מאשר בקרב משפחות חילוניות, שכפי הנראה, כך מציין המחקר, משאירות את התפקידים האלה לגורמים אחרים כמו מורים, חוגים ועוד.\nטוב, זו אפיזודת התיווך הכי מקצינת לכת והכי הזויה שקרתה לי בין הילדים, אני מוכרחה להודות, ולכן היא קפצה לי מול העיניים. באותה נשימה יכולתי לספר על שימי שלימד לפני שנים את אביבה קמץ ופתח עוד לפני בית הספר ולהפתעתנו הילדה קראה. נזכרתי גם ביעל שלימדה את מימי: \"אם את רוצה למצוא דברים במגירה שלך, תבקשי מאמא סלסילות קטנות. בואי ותראי איך ארגנתי אותן במגירה שלי\".\nויש לי עוד דוגמאות רבות. לכן הפעם ישבתי באולפן רגל על רגל ושמעתי את המחקר בהנאה ולא נותר לי אלא להסכים עם כל מילה."}
{"article_id": "0,7340,L-4116206,00.html", "header_title": "חושבים שציונים זה הכל? אל תעשו את הטעות הזו", "full_text": "אם הייתי מגיע לכנסת לפני יומיים ומציע, באקט של פופוליזם זול ותאב-רייטינג, להוציא את חודש אוגוסט מחוץ לחוק, אני שם אלפיה שהייתי מצליח לגייס בקלות עשרות אלפי חתימות מיוזעות של\nמחורפנים. תבינו, פשוט לא ראינו בעיניים מרוב ניסיונות ג'ינגול בלתי פוסקים בין עבודה, חשבונות, קייטנות, פתרון סכסוכים תכוף בין הגדולה לקטן, ובאמצע גם המזגן הלך ועד שהגיע הטכנאי פשוט הרגשתי שעוד רגע...\nואז, כנסיך קריר ונעים של שפיות, הופיע ספטמבר באופק. משבי סתיו וריחות חופש והקלה עלו ממנו. \"בואו אלי, הורים עייפים, אקח את ילדיכם אל\nוזו הנקודה המדויקת שחששתי ממנה. כשאתה חי מהתקלה להתקלה אתה רק רוצה לשרוד. רק להפסיק את הכאב המיידי. חייבים לזכור: ספטמבר אינו כל הסיפור. אחריו יגיעו אוקטובר וינואר ומאי והדרך המתפתלת הזו שברירית. שברירית מאוד. אנחנו כל כך רוצים שיצליח לילד, שיהיה לו טוב שם בכיתה.\nזו מטרה קדושה וראויה, אבל כדי להגשימה כדבעי אנחנו צריכים לסלק מנתיב הנסיעה כמה מלאכי חבלה שדבקו בנו, ההורים, בעשור האחרון. נכון, מחמאות רבות מגיעות לנו על שהצלחנו להביאם עד הלום עם מינימום חבלות, ובכל זאת, הנה כמה דרכים בהם אמא-אבא עתירי כוונות טובות יכולים לחרב סיכוי לשנת לימודים טובה, עוד בטרם נשמע הצלצול הראשון.\nתהפכו עולמות ותרימו צעקות כדי שהוא יקבל את היחס הכי אישי ואת תשומת הלב הכי לבבית. תתעלמו לגמרי מהעובדה שנערים ונערות אחרים כמהים אף הם לפידבק מהמורה. התייחסו לגיבוש וסולידריות כיתתית כמותרות של פלצנים ועל הדרך גם תרגישו שאתם עושים טובה לכל הילדים האחרים, הבעייתיים, בכך שאתם מתירים למלאך שלכם להשפיע מטוב נוכחותו עליהם.\nתלמיד הוא ישות בלתי נפרדת מהכיתה שבה הוא מוצב. האתגר הראשון - כרונולוגית ולוגית - של מורה/הורה/כל אדם שפוי הוא ליצור קבוצה מלוכדת ואווירת ביחד סבירה עד טובה. על הבסיס הזה הכל ייבנה – או יתפרק.\nהם לא מבינים כלום, הם נרשמו להוראה רק כי לא קיבלו אותם במקום אחר, הם לא יודעים להחזיק כיתה, הם לא מתקרבים לקרסוליהם של המורים שהיו לכם בילדותכם והם גם... טוב יש להם קול מעצבן כזה!\nרובם המכריע של המורים שאני מכיר (וסליחה על השופוני – אבל אני מכיר המון מורים) רוצים להצליח ואוהבים ללמד. הם עדיין לא ויתרו על התקווה הבסיסית שהשנה ההוראה תהיה חוויה טובה לשני הצדדים.\nאבל יש עוד משפט אחד אודותיהם, שהוא חשוב פי אלף מהקודמים – למורים האלה יש מה לתת. שיעור טוב וחודר הוא סוג של קסם קטן, והם זקוקים נואשות לפירגון ההתחלתי שלכם ובעיקר לאמונה שלכם. השנה, הורים יקרים, בואו נכריח את עצמנו להתחיל את החודש הראשון בפרגון וגיבוי ללא גבולות לאנשי הלוח. אני חושב שהתוצאות יהיו ורודות. תבדקו אותי.\nהנה משפט אלים: הכניסה של מטאפורות צרכניות למערכת החינוך מחליאה אותי. שילמתי? נרשמתי? מגיע לי. אתם תיתנו לי את מיטב הטכנולוגיות, תקדישו לי את מיטב זמנכם בפרונטלי או בטלפון, תענו מיידית לכל גחמה או תלונה שלי וכדאי שלא תרגיזו אותי כי חבר שלי הוא עורך דין גדול והוא ירים אתכם על טיל וככה אני מעיף פה חצי מהצוות אז כדאי שתדברו יפה.\nנכון ,הניסוח מוגזם, אבל תרחישי העבר שעליהם הוא מתבסס – ממש לא.\nהאינטראקציה עם בית הספר אינה דוגמה הולמת לסיטואציה של מתן שירות. מעצם טיבה, היא אמורה להיכלל תחת הכותרת \"מערכת יחסים\". היא ארוכה, מורכבת, מקיפה הרבה תחומים והמעורבים בה אמורים לעבור תהליכים של התקרבות הדדית, שינוי ואפילו התפתחות. לא היית מעיז להטיח בפני אשתך חוזה שבו היא מחוייבת לספק שירותי כביסה ומין בתמורה לשרותי דרך וגרירה. אי לכך, אל תנסח בראשך חוזים מקבילים כשמדובר באנשים שמלווים את הילד שלך כל כך הרבה שעות.\nערכים, סקרנות, הנאה? הכל חרטבונה, תאמין לי. בשורה התחתונה, או שיקבלו אותו לאוניברסיטה או שהוא יהיה שוטף רצפות. המספרים מדברים. ככה זה בעולם האמיתי. או שבית הספר הזה מצליח להוציא ממנו את התשעים, או שנעיף אותו לאקסטרני.\nתוצאות סקסיות זה באמת טוב ויפה, אבל התהליך שמוביל אליהן חשוב פי כמה – וגם משתלם פי כמה. המספר שמתנוסס בראש המבחן במתמטיקה של הדרדק הוא חסר חשיבות אם הוא לא מעיד על כך שהילד השתלט על שתי המטלות החינוכיות החשובות ביותר: היכולת להפעיל מיוזמתו את מכונת החשיבה שלו באופן יעיל על כל נושא וההבנה שלמידה יכולה וצריכה להיות תהליך מהנה.\nאם הילד יפנים את השניים הנ\"ל הוא יוכל לנצח כמעט כל אתגר בעתיד. אתם יכולים להמשיך ולהתמקד במפלצת הציונים, אבל היכרתי מספיק תלמידים מצטיינים לשעבר שקרסו בבגרותם בגלל ריפיונו של אותו מנוע פנימי חיוני.\nלא להאמין איך דני הדרדר. פתאום התחיל לפתוח פה, לא להכין שיעורים. שלחנו ילד סוכר לבית ספר וקיבלנו מפלצת. מותק, איפה הטלפון של המפקחת?\nבית הספר הוא חשוב, אבל שולי. מוקדי ההשפעה העיקריים על נפשו ותיפקודו של העולל (לפחות עד אמצע גיל ההתבגרות) עדיין מצויים במגרש הביתי. האופציה להשליך את פשלות גידול הילדים שלנו על אנשי החינוך תמיד קוסמת ומפתה, אבל אם אנחנו רוצים לנצח (ולא לכסת\"ח) חשוב שנכוון את זרקור האחריות קודם כל אלינו. הורים טובים במאמץ מרוכז משיגים שינויים דרמטיים שמורים ופסיכולוגים היו מתים לשכפל. החבר'ה הטובים שם בחדר המורים באו כדי לסייע לנו, ולא להפך.\nשנת לימודים שפויה ומאושרת לכולם."}
{"article_id": "0,7340,L-4103235,00.html", "header_title": "הורים, הגיע הזמן למחאת ספרי הלימוד", "full_text": "הרגע שמפחיד אותי בכל פעם מחדש במעמד קבלת תעודות סוף השנה, הוא ההתוודעות הבלתי נמנעת לרשימת ספרי הלימוד לשנה הבאה. ולא, זה לא מפני שאצטרך לשנן אותם בעל פה, אלא בגלל הסכום הדמיוני שהם עומדים לגרוע מחשבון הבנק המשפחתי. אני יודעת שאיך שלא אהפוך את הרשימה הזו וכמה עמוק שלא אנסה להטמין אותה עד אמצע אוגוסט הבלתי נמנע, היא תסתיים בגירעון של 1,200 שקלים לשני ילדים, אחד בחטיבה ואחת בבית הספר היסודי. לא כולל רכישות מרוכזות במהלך השנה או ציוד.\nאני רוצה להבין מדוע כאשר הגענו בתחילת החופש הגדול לחנות ספרי הלימוד השכונתית במטרה למכור את ספרי הלימוד של השנה שעברה, התבשרנו כי רוב הספרים יישארו ברשותנו. הסיבה: המהדורות המעודכנות של הספרים כבר ניצבו על המדפים. העטיפות נראות זהות, הצבעים מתכתבים, שום דבר מהותי לא השתנה בשיטת הלימוד או בתוכן העניינים, אבל באותיות קטנות למעלה מצויין: \"מהדורה חדשה ומעודכנת\".\nספרי הלימוד הבודדים שכן הצלחנו למכור חזרה לחנות זיכו אותנו בהחזר זעום של עשרות שקלים, ואת הספרים שהמוכרים לא הסכימו לרכוש חזרה, בטענה\nאדוני שר החינוך, לקצר את החופש הגדול זו עבודה קלה שדורשת לא יותר מהודעה בתקשורת, אבל לדאוג לכך שהחל מהשנה הבאה נוכל כולנו להעביר ספרים מילד לילד, לקנות ספרים משומשים ואולי לחסוך כמה מאות שקלים לאוניברסיטה של הילד (שכידוע גם היא לא בחינם), היא המשימה החשובה והקשה שעליך לבצע כדי להעניק למשפחות מעמד הביניים עוד קצת אוויר לנשימה.\nואם אתה מעוניין לשאוב רוח יצירתית לטובת המאבק, קבל השראה מסיפור אמיתי. הבן שלי, שעולה לחטיבת הביניים, מסכים שאספר אותו, רק מפני שכבר סיים את בית הספר היסודי. לשיעורי גיאוגרפיה בכיתה ו' הגיע בני עם אטלס במהדורה לא מעודכנת. המורה התרעמה ודרשה שיגיע עם אטלס במהדורה מעודכנת, כזה שקו הגבול החדש יחסית בין סרביה לבוסניה כבר מסומן בו. הילד אמר שזה לא נראה לו כל כך חשוב כדי להשקיע למעלה יותר מ-200 שקלים בקניית אטלס חדש ומצא פתרון יצירתי: הוא ביקש את עטיפת האטלס המעודכן מחברו לכיתה, עטף בעזרתה את האטלס המיושן שלו וכך הגיע לשיעורי גיאוגרפיה במהלך השנה כולה. המורה הפסיקה להטריד אותו. את השנה סיים עם ציון הסופי 95. כששאלנו בבדיחות הדעת מדוע לא קיבל 100 חייך ואמר שזה בגלל שיוגוסלביה התפרקה וסיפר לנו את הסיפור."}
{"article_id": "0,7340,L-4123699,00.html", "header_title": "המורה מתלוננת שהילד מפריע בשיעור. להתערב?", "full_text": "כשמורה מתקשרת להורים התחושה בדרך כלל היא של חוסר אונים. ההורה לא נמצא בכיתה ואין לו \"שלט-רחוק\" כדי לשלוט בהתנהגות של בנו. הוא מצפה שגם הילד וגם המורה יטפלו בנושא עצמאית ויניחו לו.\nישנם הורים ששיחה מהמורה יכולה לגרום להם לכעס על המורה או על הילד, ולכן ההמלצה שלי למורים היא להשתדל לפתור את הבעיה בכוחות עצמם עם התלמיד - ורק אם הגיעו מים עד נפש להתקשר להורים כדי לגייס אותם לשיתוף פעולה, מתוך ידיעה שרק \"שיחת מוטיבציה\" לא תספיק וצריך לתכנן ולחשוב על פרוייקט לשינוי ההתנהגות של התלמיד.\nעל ההורים להבין שאם המורה כבר החליטה להתקשר המצב דורש התגייסות מצידם והם צריכים לפעול בשני מישורים במקביל: מצד אחד להגיע לשיתוף פעולה עם המורה בנוגע לדרכים שכדאי ורצוי לנקוט כדי לעזור לילד בכיתה, ומצד שני לבדוק ולראות כיצד ניתן לעזור לילד בבית.\nעל ההורה לזכור שאם ברצונו להיות הורה משפיע ומעורב כדאי לו לשמור על יחסים טובים עם המורה ולהבין שהיא השותפה שלו לחיזוק ולטיפוח הילד. לכן על ההורה להעביר למורה מסר של שיתוף פעולה: \"יחד נטכס עצה כדי לעזור לילד לחזור למוטב\". ככל שהתקשורת עם המורה תהיה תקשורת נכונה - כך ניתן יהיה לקיים שיתוף פעולה לטובת הילד.\nכיצד הילד מפריע? מי הילדים שאיתם הוא מתחבר?\nאיך לדעת המורה הילד מרגיש בכיתה? איך הוא מרגיש ביחס למורה?\nאיך הילד מתנהג בדרך כלל בשיעורים ובהפסקות?\nמה הם התחומים שבהם הוא מרגיש חזק?\nאיך המורה מנסה לפתור את הבעיה?\nמה היא מצפה מההורים לעשות?\nאני מניחה שישנם הורים שינסו להאשים את חבריו של הילד. הם מאמינים שהילד שלהם הוא ילד טוב אבל \"נגרר\". זו טעות.\nחשוב להעביר לילד מסר שבידיו הבחירה והשליטה בהתנהגות שלו - בלי קשר לילדים האחרים. נכון שקשה לא להיגרר, כי ילדים רוצים להרגיש חלק מקבוצה, אבל סביר להניח שיש כאן ילד שמקבל משמעות וכוח באמצעות ההפרעות.\nישנם ילדים שמפריעים כי כך הם מקבלים תחושת משמעות בכיתה. כך \"רואים אותי\" ואני \"נחשב\" בעיני החברים שלי - הם מתלהבים ממני ומלהיבים אותי להמשיך. תפקיד ההורה לבדוק איך ניתן לעזור לילד להרגיש משמעותי בדרך חיובית.\nחשוב לקיים שיחה עם הילד ולזכור כי ילד שירגיש מותקף רק ייאטם ויחסום\nאת עצמו, ולא ניתן יהיה לדבר איתו. לכן המסר צריך להיות:\nהפרעות בשיעורים לא מקובלות עלי.\nאני כאן כדי לעזור לך שלא תפריע בשיעור."}
{"article_id": "0,7340,L-4114763,00.html", "header_title": "הילד שב מביה\"ס ומסרב לחזור לשם. מה עושים?", "full_text": "עוד על החזרה ללימודים בערוץ\n:\nאין ספק שהכרזה של ילד על אי רצון או הסכמה לחזור לבית הספר היא אמירה שעלולה להלחיץ כל הורה. למרות הלחץ, צריך להיזהר לא ליפול למלכודת של תגובה רגשית, כלומר בהלה, רחמים, הזדהות, כאב או כעס. חשוב להגיב באופן רציונלי ולהבין שהילד מתמודד כעת עם קושי.\nהדרך לעזור לילד היא על ידי פעולה בשלושה מישורים:\nלנסות לדובב את הילד כדי להבין איך הוא מרגיש ומה עובר עליו.\nלהעביר לילד מסר של אכפתיות והתגייסות לעזרה.\nלהבין שההצהרה הזו היא איתות לבעיה יותר מורכבת שדורשת לצד התגובה המיידית פרוייקט לשיקום תחושת היכולת .\nכאמור, הטיפול באירוע צריך להתבצע בשני אופנים:\nתגובת \"חדר המיון\" שתפקידה \"להנשים\" את הילד כדי לאפשר לו לתפקד.\nמאפשרים לילד להביע את תחושותיו הקשות ואת אי-רצונו ללכת לבית הספר. (מכיוון שבמקרה שלכם הילד לא מוכן לדבר - כדאי רק לומר לו שאתם מבינים שהוא לא מעוניין ללכת לבית הספר ולהציע לו לדבר על הנושא יותר מאוחר, כשהרוחות יירגעו).\nבמקום להיות שיפוטיים נסו לשקף לילד את התחושות שלו: \"אני שומע/ת שלא היה לך כל כך נעים היום בבית הספר\".\nלא להתווכח איתו ולא להתנצח. בשלב הזה רק מעבירים שדר של הבנה, תמיכה ועידוד.\nבמהלך השיחה להרבות בעידוד ולהזכיר הצלחות קודמות, כדי לשקם את תחושת הערך.\nלהעביר מסר שאתם סומכים עליו ומאמינים שהוא ימצא את הדרך להתגבר על הבעיה.\nפרויקט ארוך טווח שבו על ההורה לנסות ולהבין מה הסיבה לקושי – תוך כדי\nבדיקת העמדות ושיטות החינוך שלו. מדובר בפאזל שלם של התנהגויות והתייחסויות שתפקידם לחזק ולשקם את תחושת היכולת של הילד להתמודד עם אתגרים וקשיים.\nעל ההורים לבדוק את שיטות החינוך הנהוגות בבית. כשההורים מאמינים שקשיים וכישלונות בחיים באים כעסקת חבילה יחד עם הנאות והצלחות - ושבית הספר הוא שדה אימונים לקראת החיים הבוגרים - הילדים מקבלים מסר בריא שכשיש קושי לא מתקפלים ולא מסתירים, אלא מדברים ומנסים לחפש פתרונות.\nההמלצה אם כן להורים היא:\nלטפח תקשורת פתוחה.\nלהתמיד בחיזוק תחושת היכולת.\nלהאמין ולשדר שקושי הוא אתגר והזדמנות."}
{"article_id": "0,7340,L-4003506,00.html", "header_title": "מחקר: יותר ילדים - יותר חכמים", "full_text": "מחקר חדש שנערך באוניברסיטת בר-אילן מגלה כי ילדים שלהם אחים רבים, יש יכולת למידה גבוהה יותר. תוצאות המחקר סותרות את הסברה הנפוצה שילדים ממשפחות ברוכות ילדים, חכמים פחות מכאלה שגדלו במשפחות קטנות.\nבכנס \"אתגרים בחינוך יהודי: חיונית, תרבותית ויהודיות\", שיתקיים בשבוע הבא בבית הספר לחינוך של האוניברסיטה, יציגו\nפרופ' דוד צוריאל וד\"ר גיטה רוקח את ממצאי המחקר שלהם, שכלל 90 משפחות - כשליש חרדיות בנות שמונה ילדים ומעלה, כשליש חרדיות עם שלושה ילדים בממוצע ושליש משפחות חילוניות עם ממוצע של 3.8 ילדים.\n\"במחקר הזה הפרכנו את הטענה שלילדים במשפחות מרובות ילדים יש יכולת אינטלקטואלית נמוכה יותר מאחר שלכאורה כל ילד מקבל פחות זמן עם הוריו\", מסביר צוריאל. \"התוצאות הפתיעו אותנו לטובה, ולמעשה מצאנו שמספר ילדים גבוה במשפחה, משפיע באופן עקיף על יכולת למידה טובה יותר\".\nאז איך זה קורה שכשלהורים יש יותר כביסה, ובבית יש יותר דורשי תשומת לב - זה עושה טוב בבית הספר? כמו תמיד, בלי כוונה.\n\"אמנם להורים אין מספיק זמן, אבל האחים לוקחים תפקידים של ההורים ועוזרים לאחיהם הקטנים\", מסביר צוריאל. \"למעשה, מה שבדקנו זה תהליכי תיווך בין האחים. ישנה תאוריה של פרופ' פוירשטיין, שהתפתחות אינטלקטואלית תלויה בתיווך שמקבל הילד. תיווך זו היכולת של האדם למקד את הילד, לתת משמעות לגירויים שמוצגים לו, לעודד אותו ולהראות לו חוקיות מסוימת.\n\"אנחנו צילמנו את האינטרקציה של אחים במשפחות ברוכות ומעוטות ילדים. נתנו ל\nללמד את אחיו הצעיר ולשחק עימו, ואת התנהגות הילדים ניתחנו לאחר מכן. גילינו ממצא מאוד מעניין - במשפחות ברוכות הילדים, באופן עקבי, האחים נתנו יותר תיווך. זה אומר שיכולת ההוראה שלהם היתה טובה יותר. הם ידעו למקד את האחים שלהם ונתנו ללימוד יותר משמעות. הם פיתחו בעצמם יכולת תיווך מאוד מפותחת וזה מרתק, כמו מורים קטנים. מה שקבע כאן לא היה העניין הדתי, כי אצל משפחות חרדיות עם מספר קטן היו ממצאים דומים למשפחות חילוניות, בשתיהן נמצאה יכולת תיווך הרבה יותר נמוכה\".\n\"יש לנו הרבה סטיגמות על משפחות חרדיות, אבל אם נסתכל עליהם בלי דעות קדומות - נראה שיש שם רמה גבוהה של עזרה הדדית ולקיחת אחריות\", אומר צוריאל. \"ההורה החרדי נותן לילדים הגדולים שלו יותר אחריות, בעיקר מאחר שהוא צריך את עזרתו. לילדים הגדולים יש תפקיד, הם מרגישים קצת הורים קטנים ולכן הם מפתחים יכולות\".\nיכולת למידה הוא משהו שלא בודקים בבית הספר, שם הציונים מדברים, אבל יכולת למידה היא השלב שלפני הציון - האם  אתה יודע ללמוד. \"הילדים שיודעים לתווך לאחיהם, כשהם לומדים בעצמם הם\nלומדים הרבה יותר טוב מאחרים\", מבהיר צוריאל, \"הם קולטים מיד, ומיד משפרים את התוצאות שלהם. הם יודעים ללמוד, ולהפיק תועלת מהלמידה שלהם. ילדים במשפחות מרובות ילדים, באופן טבעי - דרך ההתנהלות בבית, יודעים ללמוד\".\nעל פי המחקר, הדת דווקא כן רלוונטית כשבודקים את רמת ההשקעה בילדים. צוריאל ורוקח טוענים כי במשפחות דתיות רמת ההשקעה של ההורים בילדים גבוהה יותר: \"במשפחות עם אוריינטציה מסורתית, רמת העשרה בבית גבוהה יותר. יש יותר תמיכה בילדים, יותר גירויים, יותר תמיכה רגשית. ייתכן שהסיבה לכך נעוצה בזה שבעוד שאצל דתיים יש מצוות לימוד, במשפחות חילוניות נותנים את התפקידים האלה לגורמים חיצונים - כמו בית ספר או חוגים\"."}
{"article_id": "0,7340,L-4110708,00.html", "header_title": "מדריך: איך לשפר את אחיזת העיפרון של הילדים?", "full_text": "עד כה הילדים ציירו להנאתם בגן, הביאו את הציורים הביתה ואנחנו, ה\n, התגאינו\n\t בתוצרים הנפלאים. לרגע לא נתנו את הדעת לשאלה האם הם אוחזים בטוש, בצבע או בעיפרון כראוי. אך לקראת הכניסה לבית הספר כדאי לבדוק את אחיזת העיפרון של הילדים ולשפרה במידת הצורך, על מנת להקל עליהם את מלאכת הכתיבה.\nלא מומלץ לשנות אחיזת עיפרון לפני גיל ארבע.\nתהליך השינוי עשוי להימשך זמן רב. אין טעם ללחוץ, אלא שוב ושוב להציע לשפר את האחיזה בדרך של משחק ודיאלוג עם הילד. ניתן, למשל,"}
{"article_id": "0,7340,L-3607106,00.html", "header_title": "\"אמא, אם לא תעשי משהו אני אהרוג אותו\"", "full_text": "\"אמא, הוא לקח את הטלפון שלי. אני שונאת אותו\", \"אבא, הוא לכלך לי את האופניים\". \"אמא, אם לא תעשי משהו אני אהרוג אותו\", \"אני רוצה שתעיפו אותו מהחדר שלי\", \"אני לא אדבר איתו אף פעם יותר\", \"אמא, תגידי לו. הוא רוצה להרביץ לי\". נשמע מוכר?\nמועקה גדולה, חוסר אונים ותחושות תסכול קשות מלוות הורים רבים הכואבים את העובדה כי ילדיהם אינם מסתדרים ביניהם, מתעמרים, מרגיזים, מציקים אחד לשני ומפתחים מה שנראה כמו יחסי שנאה במקום יחסי כבוד, חברות וחיבה הדדית, כפי שאמור להיות בין אחים לאחיות.\nחשוב שנדע כי יחסים עכורים בין אחים מתפתחים ובאים לידי ביטוי בעיקר, אך לא רק, כתוצאה מאחד הרגשות העתיקים והמוכרים הקיימים בין אנשים קרובים מאז ומעולם (עיינו ערך קיין והבל) והוא רגש הקנאה.\nתחושות ורגשות הקנאה בין אנשים בכלל ובין אחים בפרט, הן טבעיות, אנושיות ואפילו לגיטימיות. טבעי ולגיטימי ביותר לרצות לקבל את תשומת לב ההורה בדיוק באותו זמן שהאח או האחות מקבלים אותה וטבעי לרצות צעצוע השייך לאח. הבעיה איננה בתחושת הקנאה, שהיא כאמור טבעית ביותר, אלא בביטויי ההתנהגות הבלתי נאותים הבאים בעקבותיה.\nקיים הבדל תהומי בין לומר: \"אמא, אני אשמח גם לקבל משחק כמו זה שקיבל עדי\", אמירה המבטאת התמודדות מוצלחת עם תחושת הקנאה הצורבת, לבין לחטוף לעדי בכוח ו/או לחבל במשחק שלו ולומר: \"לי אין. גם לך לא יהיה\". קיים הבדל בין לומר לאבא: \"גם אני רוצה חיבוק כזה\" לבין לכעוס, לקלל ולהרביץ לאח.\nהתמודדות עם קנאה מחייבת בין השאר יכולות איפוק, הבלגה, התחשבות, פירגון וסובלנות הדדית, יכולות שלהורים תפקיד חשוב מאין כמוהו בהקנייתם לילדיהם. כאשר הילדים שלנו לומדים בעזרתנו להתמודד עם תחושות הקינאה, הם לומדים לנהל כעסים, להתחשב האחד בשני, לעזור, לשמור ולהגן האחד על השני בעת הצורך.\nהם לומדים להבין ולקבל כי לעיתים לאחיהם יש צרכים מיוחדים, המחייבים את ההורים לתת לו תשומת לב רבה יותר מאשר הם מקבלים באותה נקודת זמן. כאשר אנחנו מלמדים אותם להתמודד ולהגיב נכון לתחושות הקנאה הם מתחילים להסתדר ואפילו לחבב ולאהוב האחד את חברת השני ואז הם מפסיקים לריב!\nנקיטת גישה האומרת כי לאח המרביץ יש נסיבות מקלות ולכן ניתן להבין ולקבל את תוקפנותו כלפי אחיו. למשל: \"הוא קטן. הוא לא יודע מה הוא עושה\" או \"נולד לו אח חדש וזה מאוד טראומתי בשבילו, כך שהקנאה והתוקפנות שלו מוצדקים\". כאמור, כמעט לכולם יש נסיבות מקלות ולגיטימציה להרגיש קנאה וקיפוח, אך בשום מקרה אין לקבל תחושות לגיטימיות אלה כסיבה מוצדקת לתוקפנות ופגיעה באח.\nההמלצה להורים לא להתערב ולאפשר לילדים לפתור את הסכסוך או הריב בעצמם, נשמעת על פניו הגיונית והיא נתמכת לצערי על ידי לא מעט בעלי מקצוע. הנחת העבודה אומרת כי על ידי התמודדות עצמית ילמדו הילדים בצורה הטובה ביותר כיצד להסתדר, כיוון שהתערבות הורית להפסקת הריב, כמוה כנתינת תשומת לב לאחים על התנהגות בלתי נאותה, אשר רק תגביר ותחזק מריבות כאלה בעתיד.\nהאמת היא כי רוב הילדים לא ילמדו להסתדר בעצמם ואם ההורים יתמידו בגישה זו, רוב הסיכויים שלפחות אחד האחים יידון לחיים של סבל מתמשך. לעומת זאת, הפסקה יעילה, קצרה ונחושה של ריב, בתזמון נכון ומתן תשומת לב, הכרה ופרגון לביטויי התחשבות, ניהול נכון של כעסים ויחסים הוגנים בין הילדים - תמנע את הסכנה כי תשומת הלב שההורים נותנים לילדים בניסיונם להפסיק את הריב, תשיג את התוצאות ההפוכות.\nניסיון להבין מי אשם בריב: אחת הטעויות הנפוצות של הורים כאשר הם עדים לריב אחים היא הניסיון לשפוט מי צודק, מי התחיל ומי הגיב בתוקפנות יתרה. נכון שההורה צריך לקבוע (במידת האפשר) במהירות, מי פגע במי ובהתאם לכך להגיב, במטרה שהתנהגות כזו לא תישנה. התשובה לשאלה \"מי התחיל?\" לעומת זאת אינה רלוונטית כלל והתגובה להתנהגות בלתי ראויה של הילדים האחד כלפי השני אינה קשורה לילד שהתחיל במריבה.\nהתגובה הנכונה של הילד שאחיו פגע בו, היא לבקש בשקט מאחיו התוקפן להפסיק מיד להתנהג כך ובמידת הצורך לדווח להורה כי אחיו אינו מתנהג כראוי (זו אינה הלשנה. צאו מזה). תוקפנות, קנטור, הצקה ואלימות אינם אופציה! חשוב לדעת כי ילדים יפנו לדרך נכונה זו כאשר ייווכחו כי המבוגרים אכן פועלים מהר וביעילות להפסקת ההתנהגות התוקפנית של האח או האחות.\nאחת התגובות השכיחות ביותר של הורים לריב אחים מתמשך היא ניסיון להפריד בינהם על ידי בקשה או דרישה כי ילכו כל אחד לחדרו וכי ימנעו ממגע ואינטראקציה בינהם. גם כאשר אסטרטגיה זו עובדת היא לכל היותר חלקית בלבד וגורמת ל\"שקט תעשייתי\" זמני לטווח הקצר של ההיפרדות בלבד ואינה גורמת או תורמת לשיפור היחסים בין האחים לטווח הארוך.\nתגובה אשר תגביר את הסיכוי להפתחתת הריבים: הפעלת פסק זמן קצר ומפוקח על ידי ההורים, בו כל ילד שהשתתף בריב באופן תוקפני מאבד לזמן קצר את הזכות ליהנות מפריבילגיה או פעילות המועדפת על ידו (מחשב, טלוויזיה, טלפון נייד). מיד לאחר מכן דרישה מהילדים לחזור לפעילות משותפת, אך הפעם בצורה נאותה וחיזוקם על אינטראקציות נאותות.\nתגובות קיצוניות ובלתי מבוקרות. מצב בו אחים רבים בינהם גורם למועקה, מתח וסבל רב להורים, המגיבים לעיתים באימפולסיביות, באיום, בכעס רב ולעיתים אף באלימות מילולית ופיסית כלפי ילדיהם. \"עופו לי מהעיניים\", \" נמאסתם עלי\" ,\"מצדי תשברו את הראש אחד לשני. לא מעניין אותי..\" - אלו רק חלק מתגובות בלתי ראויות של הורים לריב אחים, המלוות לעיתים גם באלימות פיסית. יש להימנע בכל מחיר מתגובות כאלה ולאמץ במקומן תגובות ודרכי התייחסות שהם פרי תכנון, חשיבה ושיקול דעת של שני ההורים.\nקביעת סדר יום ברור לכל אחד מהילדים במשפחה. תכננו במשותף את סדר היום של כל אחד מהילדים, קבעו תורים (מי משתמש במה, מתי וכמה זמן), ושוחחו על המצבים המועדים לחיכוך וריב, תוך הדגשת ההתייחסות הנכונה לקונפליקט במצבים המוכרים כבעיתיים.\nמתן הסבר לתשומת לב מוגברת לאחד הילדים: לא אחת קורה כי אחד מהילדים נזקק לתשומת לב והתחשבות במינון גבוה בהרבה מזה של אחיו, בשל ליקוי למידה, אירוע חשוב, מבחן, תחרות וכו'. חשוב כי ההורה יסביר זאת מראש לשאר האחים, ישתפם במתרחש וימצא גם זמן (אחר) על מנת לתת גם להם תשומת לב.\nחזקו שיתוף פעולה והתייחסות הדדית נאותה בין האחים. חשוב מאוד לחזק, לפרגן ולשבח את הילדים על אינטראקציות נאותות ועל היעדר ריב, בייחוד במצבים בהם עלולות להתעורר מריבות.\nאפשרו לילדים לפתור סכסוך ללא התערבות ההורים כל עוד התנהגותם ראויה. כאשר מתחיל ויכוח או ריב בין האחים רצוי כי ההורה יתבונן מקרוב (התבוננות כזו עוזרת לילדים לשמור על איפוק) ויאפשר להם לפתור את הסכסוך או הויכוח ללא התערבות. חשוב מאוד לחזקם על פתרון שהושג ללא תוקפנות, צעקות ואלימות.\nהתערבו במהירות, באופן שקול ונחוש כאשר הריב דורש התערבות. מיד כאשר ההורה נוכח כי הוויכוח וחילוקי הדעות יצאו משליטה והפכו לריב בלתי נסבל או כאשר אחד הילדים מתנהג בתוקפנות כלפי אחיו, חשוב להתערב מיידית על ידי הערה אסרטיבית קצרה, רגועה וברורה: \"הפסיקו מיד לריב\" ותביעה לחזרה לאינטראקציה נאותה בין הילדים: \"כל אחד מכם יביע את עמדתו בשקט ובהקשבה מלאה\".\nבמידה ואחד הילדים או יותר השתמש באלימות מילולית או פיסית אחד כלפי השני, חשוב להפעיל סנקציה כגון איבוד פריבילגיה, פסק זמן קצר מהתעסקות בפעילות משותפת ולאחר מכן כאמור דרישה / בקשה מהילדים להתנצל ולתרגל שיתוף פעולה חברי בינהם, רצוי באמצעות הפעילות שעוררה קודם לכן את חילוקי הדעות."}
{"article_id": "0,7340,L-3928278,00.html", "header_title": "המשפחה נסעה, בן שנה וחצי נשאר לבד בפארק", "full_text": "משהו נראה מוזר למאבטח בפארק רעננה: פעוט שוטט לו לבד בין מתקנים, כשאף אחד לא משגיח עליו. ילד קטן בן שנה וחצי פשוט נשכח מאחור על-ידי הוריו. למרבה המזל בכה בהמשך בזרועותיו של אביו. אבל רק אחרי כשעה וחצי - בתחנת המשטרה.\nקבוצה גדולה של תושבי אשדוד הגיעו היום באוטובוסים לפארק, כחלק מטיול מאורגן. ביניהן הייתה משפחתו של הפעוט - לו תשעה אחים ואחיות. אחרי 21:00 הם התכוננו לעלות על האוטובוס בדרך בחזרה. הם רק לא שמו לב שאותו ילד קטן לא נמצא איתם.\nהפעוט נשאר בפארק לבדו, כנראה כחצי שעה, עד שהשומר הבחין בו והזעיק את המשטרה. \"הייתה שם אשה שזיהתה אותו וידעה למי הוא שייך\", סיפר מפקד נקודת המשטרה ברעננה, פקד רן בן סימון.\nלדבריו, \"מכיוון שהיא מכירה את הפעוט היא התלוותה אלינו. הוא היה די רגוע, ובכה קצת כשהבין שהסובבים אותו הם לא בני משפחתו. טיפלנו בו ואחר כך העברנו אותו יחד עם האשה לתחנת משטרת כפר סבא. שם הוא זכה לטיפול השוטרים והשוטרות בתחנה\"."}
{"article_id": "0,7340,L-4099128,00.html", "header_title": "המחאה הבאה: הורים טריים אומרים \"די לניצול\"", "full_text": "כשאתה נהיה הורה משתנה לך הפרספקטיבה, סדרי העדיפויות מתחלפים וסף הרגישות שלך עולה משמעותית. מתברר שלא רק אני עליתי על העובדות האלה.\nאני לא חפה מאשמה. אני אמא טרייה, שנה וחצי סך הכל, וגם אני, כמו רוב ההורים החדשים, אוהבת לפנק את הילדה שלי בהפתעות ובמתנות. גם אני רוצה שיהיה לה את הטוב ביותר, גם אני צרכנית אימפולסיבית ואמוציונלית וגם אני משלמת על זה מחיר כבד, לא רק בקופה אלא גם ביחס, בשירות ובעובדה שקיבלו אותי כמובנת מאליה, כשקופה, כפרייארית.\nאני מזמינה אתכם ולהצטרף ל\"\n\"\n\t בפייסבוק, יש שם כמעט אלף חברים כבר, ולגלות שיש אלטרנטיבות מעולות לרשתות הגדולות. ברחבי הארץ פועלות חנויות עצמאיות, הוגנות, ידידותיות והרבה פחות יקרות שישמחו לשרת אתכם. רשימת ההמלצות מתארכת ואין לי ספק שכל אחד מכם יכול להוסיף עליה מניסיונו.\nהסתכלו סביבכם ותבינו את פוטנציאל השינוי שטמון בנו ההורים החדשים: אנחנו יכולים לתרום מהידע והניסיון שלנו, למכור ציוד, להמליץ ולהזהיר, להתאגד לקבוצת רכישה שתוזיל משמעותית מחירים ועוד ועוד."}
{"article_id": "0,7340,L-3614648,00.html", "header_title": "שקרים קטנים: מה עושים כשהילד משקר?", "full_text": "בואו נודה, הרבה יותר קל וטבעי לשקר מאשר לומר את האמת. פעמים רבות מביאה עימה ההודאה באמת סיכון להסתבכות ופוטנציאל לקושי. הילדים, כבר מגיל צעיר מנסים את דרך השקר כאשר נושבת רוח סכנה או כאשר באמצעות השקר הדרך נעשית קלה ופשוטה יותר.\nהסיבות לשקרים הם ניסיון להימע מעונש, ניסיון לקבל תשומת לב (\"קיבלתי את הציון הכי גבוה בכיתה\", להתחמק מחובות (\"לא היו שיעורי בית\"), להשיג משהו (\"אבא הסכים\"). סיבות אחרות הן חשש לאכזב את ההורים או כשהם נמצאים במצב לחץ / תחרות (רמאות במשחק).\nיכולתם של הילדים לדווח אמת ולעמוד באומץ, ביושר ובבגרות אל מול תוצאות מעשיהם, גם כאשר מרחפת סכנה מעל לראשם לתגובה לא נעימה על ידי הוריהם ומוריהם, היא יכולת נלמדת ונרכשת. למידה זו מתרחשת לאורך השנים בהליך החינוך הנטווה שלב אחרי שלב בניצוחם של ההורים. כבכל הליך חינוכי נדרשות להתקיים כאן מיומנויות הוריות אשר תסייענה ליעילות הקניית ערך אמירת האמת לילדים.\nגם כשהילדים קטנים חשוב להעמידם על טעותם כאשר דבריהם אינם נכונים ולהגיד \"זה לא נכון לומר כך. הדברים היו כך וכך\". חשוב ללמד את הילדים לדייק בתיאור האמת. אפשר לתרגל זאת על ידי שאלת שאלות לגבי אינפורמציה ניטראלית שאינה מאיימת או מסכנת אותם: \"תאר לי כיצד נראה הפרח הזה\" ולחזק ולשבח על אמירה ותיאור מדויקים: \"נכון, אתה צודק. הפרח בצבע סגול\".\nחשוב להדגיש וללמד את הילדים הבחנה בין דמיון ואמת ולהקפיד שכאשר הדברים הם פרי הדמיון, משתמשים במילים כגון: אני רוצה, אני חולם, הלוואי ש, אני אהיה פעם, אני מדמיין.\nשבחו ועודדו את הילדים גם על שיפור יחסי, השתדלות, ניסיון, מאמץ והתנהגות שאינה מושלמת. כאשר הילדים יחוו לאורך השנים התנסויות בהן הם זוכים למילה טובה ובוודאי להיעדר נזיפה על דרגי ביניים של הצלחה, יגבר הסיכוי לאמירת האמת במקרים אלו.\nאל תתעלמו מהילדים כאשר הם מדווחים אמת במצבים שברור להם שהם עלולים לצאת נפסדים - שבחו אותם על כך והכירו בעובדה שזה לא קל להם ועל כך הם זכאים לכל הערכה, כולל בפרהסיה: \"הילד שלי אומר את האמת גם כשהוא יודע שזה יסבך אותו ואני מאוד מעריך אותו על כך\".\nכשמבררים משהו עם הילד – לא ליצור רושם שלא מאמינים לו מראש. לא לנהל את האינטראקציה עם הילדים מתוך מיומנויות מקצועיות של בלש או עו\"ד ולא לנהל \"חקירה צולבת\": \"איפה היית, עם מי, מאיפה היה לך כסף\", אלא ליצור אווירה רצינית ולבקש לדעת באופן ענייני את פרטי האירוע: \"אני מבקש לדעת מה היה אתמול בדרך מביה\"ס\".\nהימנעו מהשאלה - \"למה עשית את זה ?\" ולהקפיד על שאלה עניינית ומקדמת. במקום: \"למה שפכת את המיץ?\" לשאול \"איך המיץ נשפך?\"\nכאשר מבררים פרטים עם הילדים, חשוב לשמור על טון דיבור רגוע ולא כזה המשדר לחץ והיסטריה.\nהימנעו מלשתף את הילדים או לחשוף בפניהם אסטרטגיות להתחמקות מאמירת האמת כדוגמת: \"אם זה מהעבודה, תגיד שאני לא בבית\" או \"אל תספר לאחיך שקניתי לך, שהוא לא ירצה גם\" וכמובן הימנעו מלחפות עליו וכמובן לשקר עבור הילד על אי עמידה במחויבויות מול גורם שלישי, כמו בי\"ס.\nהוו דוגמה אישית בכך שגם אני כהורה \"מפשל\" לעיתים ומודה בכך: \"שכחתי לשלם את המיסים ועכשיו אאלץ לשלם קנס\"."}
{"article_id": "0,7340,L-4191694,00.html", "header_title": "7 מזונות לטיפול בהפרעות קשב וריכוז", "full_text": "נהוג לייחס לאלה הסובלים בעיקר מהפרעת קשב את האבחנה ADD) attention deficit disorder), בעוד שאבחנת ADHD שמורה לאלה עם מאפיין בולט של היפראקטיביות (attention deficit hyperactivity disorder). אולם, לפי גורמים רשמיים כיום ניתן לקרוא לכל צורות ההפרעה ADHD, מאחר ורוב הילדים מאופיינים בשילוב של כל הסימפטומים הללו.\nנתונים שונים מאיזורים שונים בעולם מעידים על שכיחות הבעיה בקרב 5% עד 15% מהילדים בגיל בית הספר, כאשר בנים סובלים ממנה יותר מאשר בנות. מעריכים כי 4.4% מהמבוגרים סובלים גם כן מ-ADHD, אולם לעיתים הם כלל אינם מאובחנים. האבחנה של מבוגרים נעשית תחת אותם קריטריונים של ילדים, רק עם תנאי נוסף: שהסימפטומים מהם הם סובלים היו קיימים עוד לפני גיל שבע.\nהגורמים ל-ADHD עדיין לא ידועים לגמרי, אך ניתן לומר כי רוב הגורמים המוצעים קשורים לבעיה תפקודית במוח ובמערכת העצבים.\nמחקרים מצאו שאנשים עם ADHD עשויים לסבול מתפקוד ירוד של הנוירוטרנסמיטור דופמין במרכזי הביצוע בקליפת המוח הקדמית. מרכזי ביצוע אלה אחראים לשליטה בדחפים וליכולת לשמור על הקשבה לאורך זמן. עלה חשד גם לבעיה בנוירוטרנסמיטורים אחרים (כגון נוראפינפרין וסרוטונין).\nADHD נוטה לעבור במשפחה. לאחד מתוך ארבעה ילדים עם ADHD יש לפחות קרוב משפחה אחד עם אותה הפרעה. מחקרים זיהו שינויים בגנים המעורבים בויסות של דופמין. שינויים אלה מעלים באופן דרמטי את הסיכון להפרעה. בנוסף, עשויות להיות נטיות תורשתיות למצבים אלרגיים, מערכת חיסון ירודה ויכולת ירודה לסלק חומרים, כגון תרופות, מתכות כבדות וחומרים כימיים.\nמחקרים אחרונים מצאו שלילדים עם ADHD עשויים להיות חוסרים של ויטמינים ומינרלים. דווחו ירידות ברמות של אבץ, חומצות שומן חיוניות, ברזל, וויטמיני B. חסרים בחלבון עשויים לתרום גם כן להתפתחות של ADHD.\nאלרגיות למזון (חיטה, סויה, תירס, מוצרי חלב, צדפות, אגוזי מלך ובוטנים) ולתוספי מזון (כגון צבעי מאכל וחומרים משמרים) דווחו כמחמירות סימפטומים של ADHD.\nחשיפה לרעלנים סביבתיים (כימיקלים, חומרי הדברה ועוד) ולמתכות כבדות (כולל עופרת, כספית ואלומיניום) במהלך ההריון או בילדות עשויה לתרום להתפתחות של ADHD. עישון במהלך ההריון דווח כמעלה את הסיכוי לפתח את ההפרעה.\nגורמים אפשריים נוספים הם בעיות בבלוטת התריס, פגיעות ראש, מינונים גבוהים וקבועים של קפאין או חומרים מעוררים אחרים.\nבנושא התזונה אני רוצה להתמקד במספר גורמים חשובים ולהציע לכם כמה שינויים שתוכלו לבצע כבר עכשיו בבית. בכל הנוגע לתוספי תזונה – חשוב להתייעץ עם איש מקצוע שיעשה הערכה נכונה והתאמה אישית.\nכמובן שלצד השינוי התזונתי יש מקום לשלב טיפולים התנהגותיים וקוגניטיביים, כמו גם טיפולים מרגיעים משלימים כגון, עיסוי, צ'י קונג, יוגה, ביו-פידבק – שכל אחד מהם נחשב בטוח לשימוש ולכל אחד מהם יש כבר עדויות מקדימות ומבטיחות ממחקרים, אם כי לא מספיקות.\nמאחר וחומצות שומן חיוניות הן קריטיות למבנה ולתפקוד הנוירולוגי, משערים שבעיה בויסות של חומצות שומן אלו במוח משחקת תפקיד חשוב ב-ADHD. חומצות השומן החיוניות חשובות כבר בשלבי ההתפתחות של העובר ולכן חשוב שנשים בהריון ונשים מניקות יצרכו אותן.\nאחת מחומצות השומן החשובות היא DHA, חומצת שומן מסוג אומגה 3. היא אינה נחשבת חיונית כלשעצמה, אולם מאחר והייצור שלה בגוף תלוי בכל כך הרבה גורמים (כדוגמת אבץ, עליו נדבר בהמשך), יש המציעים שהיא תיחשב בכל זאת לחיונית.\nDHA חשובה להעברה עצבית תקנית, לויסות חדירות מחסום הדם-מוח (BBB - blood brain barrier) ולהגנה על המוח מפני חומרים הרעילים למערכת העצבים ומפני חומרים כימיים. מחקרים מצאו רמות נמוכות של DHA בילדים עם ADHD לעומת ילדים ללא ADHD בני אותו הגיל.\nזוהי חומצת שומן נוספות מסוג אומגה 3, ויחדעם ה-DHA היא מצויה באצות ים ובדגי ים שגדלים במים עמוקים וקרים, כמו אלה המצויים באיזור הצפוני של כדור הארץ (מדינות סקנדינביה ואלסקה). מאחר וישנו קושי להשיג דגים מסוג זה, יש לעיתים צורך להשתמש בשמן דגים המופק מהם ועבר תהליך ניקוי איכותי ממתכות כבדות, כגון כספית.\nכדאי גם לצרוך חומצה אלפא-לינולנית מסוג אומגה 3, אשר ממנה הגוף יודע לייצר את שתי החומצות הנ\"ל. חומצה זו מצויה בזרעי פשתן טחונים, שמן מזרעי פשתן, זרעי צ'יה, נבט חיטה, עלים ירוקים, רגלת הגינה ואגוזי מלך (אשר מומלצים לצריכה כל עוד לא אלרגיים אליהם).\nחשוב לציין כי זרעי פשתן אינם מתאימים לכל אחד ואינם מתאימים בכל כמות; בדרך כלל יש לצרוך 1 כפית עד 1 כף, רצוי יחד עם נוזלים, ולא לצרוך אותם במגוון בעיות במערכת העיכול (כגון חסימת מעיים, מחלות כרוניות המערבות שלשולים ועוד) ומצבים נוספים.\nחומצות שומן חיונית הן גם אלה מסוג אומגה 6. היחס המתאים בין אומגה 6 לאומגה 3 לא ידוע, אך מעריכים כי יש לצרוך אומגה 6 פי שתיים או מעט יותר מאומגה 3. הבעיה היא שמרבית התפריטים המבוססים על המזון המערבי מכילים אומגה 6 פי 25 עד 40 מאשר אומגה 3, ומכאן יצא להן שם רע.\nחשוב לזכור כי גם חומצות שומן מסוג אומגה 6 הן חיוניות וחשובות, וחשוב לצרוך מהן - אך במתינות. המקורות המועדפים לצריכת אומגה 6 הן מגוון אגוזים וזרעים (שקדים, גרעיני דלעת, גרעיני חמניות, שומשום ועוד), אשר מכילים חומצה לינולאית, אותה הגוף יכול להפוך ל-GLA ולחומצה ארכדונית, החיוניות גם כן לתפקוד המוח.\nלצד צריכת חומצות שומן חיוניות, יש להמנע מחומצות שומן טראנס, אשר נוצרות במהלך הידרוגנזציה של שמנים צמחיים. בתהליך ההידרוגנציה חומצות שומן בלתי רוויות בשמנים צמחיים הופכות לחומצות שומן רוויות יותר. נוכל לזהות שמנים שעברו הידרוגנציה במוצרים המכילים \"שומן צמחי מוקשה/מוקשה חלקית\". אמנם ישנם שמנים שעברו הידרוגנציה ואינם מכילים שומן טראנס, אולם שמנים שעברו הידרוגנציה אינם בריאים כשלעצמם, מאחר והם מכילים כמות גדולה של שומן רווי, אשר בעייתי בצריכה גבוהה.\nחומצות שומן טראנס ידועות כבעלות השפעה שלילית על הבריאות בהרבה דרכים. בהקשר שלנו הן עשויות לפגוע בהתפתחות תקינה של המוח בעובר ובילד, בין השאר על ידי חסימת האנזים שממיר חומצות שומן מסוג אומגה 3 ו-6 המגיעות מהצומח (חומצה אלפא-לינולנית וחומצה לינולאית) לחומצות השומן הקריטיות DHA ,EPA, ו- GLA.\nאבץ הוא מינרל שהוכח במחקרים כקשור ל-ADHD ויעיל בטיפול. מחקר אחד הראה קשר בין רמות נמוכות של חומצות שומן חופשיות בסרום לבין רמות נמוכות של אבץ בשיער ובסרום של ילדים עם ADHD. ממצא זה מרמז על כך שהבעייתיות במטבוליזם של חומצות השומן, שהוזכרה קודם לכן, עשויה לנבוע, לפחות בחלקה, מחסר באבץ.\nשני מחקרים קליניים מצאו שתוסף אבץ הפחית היפראקטיביות ואימפולסיביות - אבל לא שיפר את הריכוז. עוד נמצא שתוסף אבץ עשוי להיות יעיל יותר לילדים עם BMI (מסת גוף) גבוה.\nלמרות שתוסף אבץ נחשב יחסית בטוח לשימוש יש לקבל ייעוץ מאיש מקצוע לפני שמתחילים לעשות בו שימוש. בינתיים תוכלו להעשיר את התזונה בגרעיני דלעת, המהווים מקור מצוין לאבץ וגם לחומצות שומן בלתי רוויות. אבץ מצוי גם בצדפות, ביצים ומוצרי חלב, אולם מהם נרצה לצרוך במתינות מאחר והם בעלי פוטנציאל אלרגני (ראו בהמשך). מקורות צמחיים נוספים המכילים אבץ הם: נבט חיטה, אגוזים וגרעינים אחרים, קטניות, דגנים מלאים וחסה.\nסוכרוז, הסוכר המצוי בסוכר השולחן (סוכר לבן וסוכר חום), עדיין שנוי במחלוקת כתורם יחיד ל- ADHD. מה שידוע ממחקרים הוא שדיאטות עתירות סוכרוז קשורות לביצוע קוגניטיבי ירוד בילדים. בנוסף, מחקרים קליניים הראו שיפור בהתנהגות ובביצועים הבית ספריים בקרב ילדים שעברו לתזונה עתירת מרכיבים מזינים וללא \"ג'אנק פוד\" עתיר סוכרוז, ללא חומרי טעם, צבעי מאכל וחומרים משמרים.\nאלרגיות למזון ולתוספי מזון יכולות לגרום לחוסר איזון מנטלי ולהחמיר סימפטומים של ADHD, בין השאר באמצעות מתווכי דלקת ואלרגיה (כגון היסטמין ופרוסטגלנדינים מסדרת PGE2) המשפיעים על תפקוד כלי הדם במוח. בנוסף, מספר מתווכי דלקת הנובעים ממערכת העיכול יכולים לפגוע בשלמות מחסום הדם-מוח (BBB) ולאפשר לחומרים מסויימים להגיע ולהשפיע לרעה על מערכת העצבים.\nבמספר מחקרים דיאטה דלה במזונות בעלי פוטנציאל אלרגני הוכחה כמועילה בילדים עם ADHD. לכן, מומלץ לסובלים מ-ADHD להמעיט בצריכת מזונות אלו: מוצרי חלב (חלב, גבינות, שמנת וכו'), ביצים, אגוזי מלך, בוטנים, צדפות, חיטה (ובמצבים קיצוניים יותר גם מוצרים אחרים שכוללים גלוטן), סויה, תירס ותוספי מזון (כגון צבעי מאכל וחומרים משמרים).\nמלבד אלרגיה, המתבטאת בדרך כלל בתגובה ישירה של מערכת החיסון לחלבון כלשהו במזון בעל פוטנציאל אלרגני, אי סבילות מתבטאת בדרך כלל בהשפעות מאוחרות יותר של מזון אלרגני, המתווכות דרך מערכת העיכול. מזונות אלרגניים עשויים להשפיע באופן ישיר על מוקוזת המעי ולפגוע בתהליכי העיכול והספיגה. כך עשויים להיגרם חסרים תזונתיים, אשר בתורם יכולים לתרום להתפתחות או החמרה של ADHD.\nבנוסף, מוקוזת מעי פגועה הופכת חדירה יותר ומאפשרת מעבר של מולקולות גדולות יותר מהמעי אל זרם הדם. מעבר זה גורם לעירור אנטיגני ולשחרור של מתווכי דלקת, אשר יכולים, כאמור, לפגוע בשלמות מחסום הדם-מוח (BBB) ולאפשר לחומרים מסוימים להגיע ולהשפיע לרעה על מערכת העצבים.\nפלורת מעי נורמלית, הכוללת בעיקר חיידקים מסוג ביפידובקטריה ולקטובצילוס, משחקת תפקיד חשוב בשמירה על מחסום המוקוזה של המעי. אורגניזמים אלה מתפקדים גם בפני עצמם כחלק מקו ההגנה הראשון של מערכת החיסון של המעי ובכך תורמים לתגובה חיסונית נורמלית ולסבילות של מזונות בעלי פוטנציאל אלרגני. לכן, חשוב לקדם שגשוג וגדילה של אורגניזמים אלה כחלק מהטיפול ב-ADHD.\nמכאן שתוסף פרוביוטיקה, המכיל את החיידקים הללו, עשוי לסייע בשיקום חדירות המעי. כפי שכבר ציינתי, כדאי להתייעץ עם איש מקצוע בנושא תוספי תזונה, אך בינתיים תוכלו לסייע לשגשוג ולגדילה של פלורת המעי שלכם באמצעות אספקת המזון העיקרי שלהם: סיבים תזונתיים (המצויים במזון מלא מן הצומח, כגון דגנים מלאים) קטניות, ירקות ופירות.\nלחיידקים קטנים אלו יש תפקידים גדולים נוספים שקצרה היריעה מלהכיל.\nלסיכום, שינויים תזונתיים ביחד עם תוספי תזונה עשויים להיות יעילים במניעת ADHD ובשיפור סימפטומים. על מנת לשמור על איזון רמות הגלוקוז בדם ובמוח, לקבל את מירב הויטמינים, המינרלים והסיבים התזונתיים ולשמור על תפקוד תקין של כלי הדם במוח, נרצה לסגל לעצמינו את תזונה בריאה. מעבר לתזונה כזו עשוי לגרום לשיפור משמעותי בהתנהגות ובביצועים קוגניטיביים.\nכאמור, כדאי לשקול שימוש בתוספי תזונה באופן מקצועי, מפוקח ומבוקר ולשלב טיפולים התנהגותיים וקוגניטיביים, טיפולים מרגיעים ופעילות גופנית."}
{"article_id": "0,7340,L-3604194,00.html", "header_title": "אבא, האם אתה מעורב בחיי ילדיך?", "full_text": "מדברים רבות ובצדק על החשיבות הרבה של נשיאה משותפת של שני ההורים בעול חינוך הילדים. המחקרים אמרו את דברם: ככל שהבעל מעורב יותר בחינוך הילדים וככל שהשפעתו גדולה על עיצוב התנהגותם ותפקודם וככל ששני ההורים הם שותפים יותר שווים ומתואמים בחינוך ילדיהם, כך גם התוצאות טובות יותר.\nלמרות תובנה בסיסית זו, הפרקטיקה הרווחת במחוזותינו שחינוך הילדים נמצא בתחום האחריות הכמעט בלעדית של האישה, והבעל מתפקד במקרה הטוב על תקן של עוזר בשעת הצורך וכשיש לו זמן. כאשר שאלתי לאחרונה אב לארבעה ילדים צעירים על תרומתו בגידולם ובחינוכם של ילדיו, ענה לי האב: \"אני תורם בכך שאני לא מפריע לאשתי\".\nהתפיסה כי האמא היא הכתובת הבלעדית בכל אשר קורה לילד מחוץ לבית כה מושרשת עד כי רק מספר הטלפון שלה מצוי בידי הממסד החינוכי לצורך מתן מענה לכל שאלה ובעיה. הילד הגיע לגן עם חולצה מלוכלכת, הילד לא מרגיש טוב, הילד לא הביא ארוחת עשר, הילד לא הכין שיעורי בית, ועוד. למעלה מ-95% מפניות בית הספר למענה או הסבר מגיעים אל אמא.\nאחוז זניח אך אמיץ וראוי לציון של אבות נושא לבדו בעול חינוך הילדים, והאישה נמצאת ברקע. זאת בעיקר במקרים בהם האישה היא המפרנסת העיקרית והבעל מקבל על עצמו את \"תיק החינוך\".\nבקטגוריה זו הבעל הוא בדרך כלל בעל אופי ממושמע, המקבל מאשתו רשימת מטלות לביצוע, אותן הוא משתדל לבצע כמיטב יכולתו (חסר לו שלא). רשימה כזו כוללת משימות כגון: \"תעיר את הילדים ב-7:00, תכין סנדוויץ' עם גבינה לגדול ושוקו לקטן, הגדול צריך שתזכיר לו לקחת את האטלס היום והקטן צריך חיבוק לפני שעוזבים את הבית וכשנפרדים ממנו בבית הספר\". הדבר המאפיין את האבות בקטגוריה זו הוא שרמת המעורבות שלהם תלויה באופן כמעט מוחלט בהכוונה ובתדרוך של האימא.\nהמשתייכים לקטגוריה זו הם בדרך כלל אבות המצהירים כי היו רוצים להיות מעורבים יותר בחינוכם וגידולם של ילדיהם אך לצערם (הרב) עבודתם רבת השעות ומלאת האתגרים מונעת מהם להיות שותפים לנשותיהם בעול חינוך הילדים. בעלים אלה בדרך כלל מבטיחים כי בחודש הבא הם ישתדלו לפנות ולמצוא זמן לילדיהם, אך משום מה כמעט תמיד הדבר לא עולה בידם. חלק מהנשים של בעלים אלה מספרות בעצב כי גם כאשר הבעל אינו עובד הוא מוצא עיסוקים אחרים אשר מאפשרים לו להתנצל שוב על כי נבצר ממנו לסייע בחינוך ילדיו. כמובן שהיעדר המעורבות היום יומית של האב אינה מונעת ממנו להצהיר כי הוא \"יעשה הכל למען ילדיו\".\nהאב בקטגוריה זו בדרך כלל אינו מעורב בחינוכם של ילדיו מלבד לצורכי ענישה והרתעה. האמא בדרך כלל משתמשת באבא לצורך איום והפחדת הילדים באמצעות משפטים כגון: \"חכה שאבא ישמע מה עשית היום בכיתה\", \" כדאי לך לשנות את התנהגותך כי אם לא אני אספר לאבא\". לעיתים קרובות יקבל האבא מקטגוריה זו טלפון בהול מאשתו בו הוא מתבקש לשוחח עם הילד ולדאוג כי יחדל מהתנהגותו הבלתי ראויה.\nהאב המפנק מאופיין על ידי מעורבות בעיקר בתחומים אותם אוהב ורוצה הילד. האב בקטגוריה זו ייקח את ילדו לחוג או לפעילות אהובה, יקנה לילד כמעט כל אשר יחפוץ, לעיתים ללא ידיעה או תאום עם אימו של הילד. האב המפנק יעשה כל שביכולתו כדי להימנע מלהיכנס לעימות וחיכוך עם הילד וייטה לוותר לו ובלבד שלא יראה את הילד \"סובל\".\nכבר מגיל צעיר קיימת נטייה טבעית אצל חלק מהילדים להעדיף את אחד ההורים (בדרך כלל את אמא). הילד המעדיף את אחד ההורים יסרב בתוקף לדוגמא כי אבא ישכיב אותו לישון או יסייע לו לאכול או להתלבש. במצבים אלה ואחרים בהם הילד מעדיף רק את אימו חשוב מאוד כי שני ההורים יסבירו לילד כי שניהם אוהבים אותו באותה מידה וכי הפעם אבא משכיב או מסייע לו ברוטינת הבוקר. חשוב מאוד לא לוותר גם אם הילד בוכה ומתנגד ולעמוד על כך שההורה שהחל באינטראקציה עם הילד גם יסיימה.\nגם כאשר האב עובד שעות ארוכות מחוץ לבית ויכולתו האובייקטיבית לסייע מרחוק מועטה, רצוי ואף חשוב ביותר להתקשר (ביוזמתו) לבת זוגו (לפחות פעם ביום) ולהתעניין בנעשה עם הילדים. שאלות כגון \"מה שלומך? האם כל בסדר? דני הגיע בזמן?\", \"האם יש משהו שאני יכול לעשות מכאן?\" חשובות לאם ולילדים.\nגילוי התעניינות מרחוק מהווה מסר חשוב לילדים ולאישה כי האב מתעניין ורוצה להשתתף בנעשה בבית. התעניינות כזו מאפשרת גם דיאלוג בין בני הזוג, מציאת פתרון משותף של בעיות הצצות מדי פעם, הפגנת חזית אחידה וקבלת החלטות משותפות.\nעצוב ואפילו מרגיז לראות כי באסיפות ההורים המתקיימות בבתי הספר והגנים, בולטים בעדרם האבות והנוכחות היא בעיקר של האימהות. נוכחות משותפת של האב והאם באירועי בית הספר, יציאה לטיול עם הכיתה של הבן או הבת ונכונות לסייע ביישום פרויקטים בית ספריים, תורמים רבות לתחושות טובות אצל הילדים, ההורים וצוותי החינוך.\nחוסר נוכחות ומעורבות בחיי הילדים גורמת להרבה אבות תחושות אי נוחות ובמידה רבה רגשות אשם המתורגמות לעיתים בכניעה לכל בקשה של הילד וחוסר יכולת לעמוד בלחציו. לעיתים יוסיף האב חטא על פשע ויבקש מהילד לא לספר לאמא כי נתן, למרות שלא היה זכאי לכך. מיותר לומר כי סוג כזה של מעורבות אב פוגע אנושות בתהליך החינוכי ולטווח ארוך גם באמון ובכבוד שהילד רוחש לאב.\nואולי החשובה מכל היא התמיכה אותה מעניק האב לבת זוגו שלעיתים בנוסף לעבודתה מחוץ לבית היא הנושאת העיקרית גם בעול חינוך הילדים. חיזוקה של האם באמצעות מילה טובה ועמידה לצידה בשעות הקשות עם הילדים, ההכרה כי אין הוא לוקח כדבר כמובן מאליו את מאמציה - עושים את כל ההבדל. התחושה של האם כי בן הזוג מעריך ומוקיר את עבודתה הקשה בחינוך הילדים היא זו אשר ממלאת את המצברים של האמא, נותנת לה כוח להמשיך ומהווה בסיס איתן ליחסים מצוינים בין בני הזוג."}
{"article_id": "0,7340,L-4118887,00.html", "header_title": "איך מתמודדים עם \"מלחמות הבוקר\" מול הילדים?", "full_text": "ניתן להבין איך מתפתחת דינאמיקה של \"מלחמות\" בבוקר. כמו בכל מלחמה יש כאן התנגשות של רצונות ומטרות. מצד אחד נמצא ההורה הלחוץ (בצדק!) כדי להגיע בזמן לעבודה/פגישה/בית הספר. מצד שני נמצא ה\"עולל הרך\" שמתקשה להתנתק מהשינה ומבקש להמשיך להתכרבל במיטה (מסתבר ש\"העולל הרך\" אינו קשור בגיל כרונולוגי. פגשתי כבר הורים שמתעמתים בבוקר עם \"עוללים\" בני 16).\nעוד על החזרה ללימודים בערוץ\n:\nההורה, שממוקד ב\"כאן ועכשיו\", יעשה כל שצריך (לשיטתו) כדי שהבוקר יזרום. כל מה שצריך כדי שהילד יסכים לקום ולהתארגן. הוא מתחיל בנחמדות ובהרבה רצון טוב: הוא מבקש, מתחנן, מבטיח הבטחות, מנסה לפתות, מחלק פרסים... ובשלב כלשהו כשהשעון מתקרב לשעת השין הוא מתחיל להרגיש כעס. זה גם השלב בו הוא פונה בזעף לילד, כועס, מאיים ואפילו מעניש.\nוהילד? כמה משמעות ותחושת כוח הוא מרגיש כשהוא בוחר להיות פסיבי. הוא בסך הכל שוכב במיטה, אבל מצליח להפעיל פיסית ורגשית את המבוגר שסביבו. כמה תשומת לב הוא מקבל רק מהתנהלות איטית, בכלל בלי להתאמץ (מעניין לראות שאותם ילדים ש\"מתקשים\" להתעורר בשגרה הם לרוב הראשונים לקום בשבתות, כשאף אחד לא מכריח אותם.\nאז מה עושים? מפסיקים לקחת אחריות במקום הילד. המאבקים בבוקר קורים לרוב דווקא בבתים שבהם ההורים מאוד אכפתיים, נותנים מעצמם ומשקיעים. אלו הורים שבטוחים שאם הם לא ייקחו אחריות על ההתנהלות, אם הם לא ייתנו הוראות ולא יפקחו על הנעשה - הדברים לא יקרו. וכאן למעשה טמונה הבעיה. כי בשביל לגרום לילד לקחת אחריות על ההתנהלות שלו צריך לאפשר לו. וכדי לאפשר צריך לשנות גישה, לשחרר ובעיקר לסמוך.\nכל זמן שההורה מאמין שהוא האחראי להתעוררות ולהתארגנות בבוקר - סביר להניח שלא ייעשה שום שינוי. אחריות, מסתבר, היא לא תכונה גנטית,אלא מיומנות שמשתכללת ומתפתחת. על ההורים לעזור לילדיהם לפתח ולחזק את \"שריר האחריות\"- ותהליך ההתארגנות בבוקר הוא קרקע מצוינת לאימונים.\nאני כבר רואה לנגד עיניי את הטוקבק ששואל בציניות: \"יופי, אז הילד יישאר במיטה ולא יילך לבית הספר?\". אז כדי להקדים תרופה למכה אדגיש שברור שמדובר בתהליך וייתכן שבהתחלה יהיו \"פספוסים\". צריך לקחת בחשבון שיהיו גם איחורים, אבל חשוב להעביר לילד שני מסרים חשובים:\nההתארגנות שלך בבוקר היא עבורך ולא עבורי.\nאני סומך עליך שתתנהג בצורה בוגרת ואחראית.\nולסיכום, כמה עצות מעשיות להתנהלות נכונה בבוקר:"}
{"article_id": "0,7340,L-4116315,00.html", "header_title": "רוצים תלמיד מצטיין? 10 מאכלים שטובים לריכוז", "full_text": "אחוז הילדים הזוכים לארוחות במסגרת הלימודית נמוך יחסית, ועל רובנו מוטלת האחריות לדאוג להם לתזונה עשירה ומספקת בשעות הבוקר והצהריים, כזו שתשביע אותם מצד אחד עד תום יום הלימודים, ומצד שני גם תקלע לטעמם ותספק את צרכיהם הבריאותיים.\nהשתדלו תמיד להתחיל את היום בארוחת בוקר ביתית. אמנם צריך להתעורר (ולהעיר גם אותם) קצת קודם, אך זו\nבשעות הלימודים. ארוחת בוקר מוצלחת תהיה בסיס מצוין לתחושת שבע לאורך זמן.\nבארוחת הבוקר מומלץ לכלול מאכלים שיספקו לגוף די אנרגיה ויעוררו אותו, אך מנגד שלא יובילו לעליית אנרגיה מהירה מדי שלאחריה \"נפילה\". הנה כמה הצעות למזונות רצויים בארוחת הבוקר שיעניקו לילדים את הרכיבים התזונתיים שהם זקוקים להם כדי להתרכז ולהיות ערניים בשעות הקריטיות:\n- ולא מסוכרים - מעלים את רמת הסוכר בהדרגתיות בדם, דבר התורם לשובע לאורך זמן וליכולת ריכוז גבוהה יותר. החלב מוסיף נוזלים לגוף וסידן החיוני לבניית העצמות.\nדייסת שיבולת שועל מזינה ומכילה סיבים תזונתיים התורמים לתחושת שובע למשך כשלוש שעות. בנוסף, הדייסה מסייעת להסדיר את פעולת המעיים אצל ילדים המתקשים ביציאות סדירות.\nאמנם הגרנולה מתוקה יותר משיבולת שועל, אך בשילוב יוגורט מקבלים מנה שלמה התורמת ליכולת הריכוז ולתחושת השובע. כל פרי מומלץ כתוספת ליוגורט.\nשימו לב שבננה נחשבת כשתי מנות פרי ומשביעה יותר. אם מוותרים על הגרנולה, ניתן בהחלט לאכול שתי מנות פרי.\nהלחם הוא ספק הפחמימה העיקרי המעניק אנרגיה לפעילות המוחית ובכלל לפעילות היום.\n(שיפון, שבעה דגנים) - לחם כזה מספק סיבים תזונתיים, מכיל ויטמינים רבים מקבוצת B ותורם לתחושת שובע מתמשכת. הגבינות עשירות בסידן ותורמות לבניית העצם החיונית כל כך בגילאים אלו.\nלאלו המעדיפים מתוק בבוקר מומלץ להחליף את השוקולד למריחה בחמאת בוטנים, המכילה יותר חלבון ופחות סוכר, כך שיחולו פחות שינויים ברמת הסוכר בדם ויתאפשר ריכוז לזמן ארוך יותר.\nבפירות יבשים תכולת מינרלים גבוהה והם מקור עשיר למגנזיום, לברזל ולסידן. המינרלים חשובים במיוחד לילדים ולבני נוער בתהליך גדילה ולאנשים העוסקים בפעילות גופנית קבועה.\nהטחינה עשירה בסידן ובחומצות שומן חיוניות התורמות לריכוז. אפשר למרוח אותה בבוקר על לחם או להגיש בצלחת, והיא תעזור לילדים לצלוח את יום הלימודים.\nלילדים בוגרים יותר ניתן לתת שקדים ואגוזים, ולשלוח איתם שקית כזו גם לבית הספר. השקדים והאגוזים מספקים חלבון, סידן , מגנזיום וויטמין E.\nהימנעו מ\nומזיקה לשיניים, והרגילו את ילדיכם לשתות מים - וככל שישתו יותר הרי זה משובח. הימים חמים, והילד צריך לשתות לפחות חצי ליטר עד ליטר מים בזמן השהות בבית הספר.\nמי שאוכל בדרך לבית הספר יכול לקחת איתו חטיף גרנולה המכיל את כל אבות המזון וסיבים תזונתיים התורמים לתחושת השובע. אם\n,\n\t פרי, כוס חלב או מיץ סחוט טבעי יכולים גם להוות תחליף לארוחת בוקר מזינה."}
{"article_id": "0,7340,L-4168717,00.html", "header_title": "איזה סוג לחם יעזור להיות שבעים ולרזות בדיאטה?", "full_text": "לאחר שהכתרנו את\nכמורידת\n,\n\t נכתיר היום את השיפון כמסייע לשמירה על ה\n,\n\t ואפילו כתורם לתהליך ההרזייה. לא, זה לא חלום. יש\nשיכול לסייע בתהליך ההרזייה, ואפילו מתאים לסוכרתיים, למרות, ואולי בזכות העובדה שאינו \"לחם קל\" או \"דל קלוריות\".\nנראה כי תכונותיו של לחם השיפון הופכות אותו ל\"לחם החלומי\" עבור כל מי שנמצא ב\n.\n\t הוא מכיל סיבים מסיסים שסופחים מים, ומספקים תחושת שובע, ומעלה רמות של מרכיבים שונים בדם, המדכאים תחושת רעב.\nבנוסף, אכילת לחם שיפון ללא שמרים, או כזה העשוי מגרגרים שלמים, כמו לחם הפומפרניקל הדחוס, הם בעלי טקסטורה הדורשת לעיסה טובה. עובדה זו, בשילוב סוג העמילן שבלחם, גורמים לכך שהסוכרים מתפרקים באיטיות מרב סוכרים לסוכרים, לכן רמות הגלוקוז בדם לא קופצות וגם אין הפיכה משמעותית של סוכרים עודפים ל\n.\nעל אף תכונותיו הטובות, מחקרים רבים שנערכו בבית החולים \"קופיו\" בפינלנד, בה נחשב השיפון ללחם המסורתי, לא מצביעים על נתונים חלומיים לגבי הקשר של השיפון להרזייה. הם כן מראים שהוא משפיע באופן חיובי על רמות הגלוקוז והאינסולין בדם, אולם שהשפעותיו הרבה פחות מרשימות בכל הנוגע לירידה במשקל.\nלמרות שחשוב לקרוא את המחקרים בעין ביקורתית, אפשר ללמוד מהם על תכונותיו של הלחם. מחקר שפורסם השנה התמקד בהשפעתו על תחושת שובע, מול לחם לבן. הנבדקות היו 39 נשים לאחר גיל המעבר, בין משקל תקין לעודף עם רמות כולסטרול גבוהות. הן חולקו לשתי קבוצות: קבוצה אחת אכלה לפחות ארבע פרוסות לחם שיפון עתיר סיבים כחלק מהתפריט היומי הקבוע, והשנייה אכלה לחם לבן.\nנמצא כי צריכת לחם השיפון העלתה את רמות הריביטול (ribitol) והחומצה הריבונית (ribonic acid), הקשורות לרמות גבוהות של טריפטופאן, חומצת אמינו חיונית לגוף המסייעת בייצור סרוטונין, המדכא רעב. ממצאים קודמים מראים שטריפטופאן קיימת בריכוז נמוך אצל אנשים הסובלים מעודף משקל, מה שמפחית את תחושת השובע וגורם לצריכה קלורית גבוהה יותר.\nבתוספת סובין שיפון (390 גרם)\nסה\"כ - 731 גרם\nסה\"כ - 731 גרם\nבדיקות דם שנעשו לפני ואחרי האוכל מביאות בשורות טובות לסובלים מ\n,\n\t והן שיש צורך בפחות אינסולין לאחר אכילת לחם שיפון, מכל אחד מהסוגים שנבדקו, מאשר לאחר אכילת לחם לבן.\nהתגובה הנמוכה של האינסולין לאחר אכילת לחם השיפון אינה מוסברת על ידי תכולת הסיבים, מאחר ולא נמצאו הבדלים בתגובה זו בין לחמי השיפון שהיו שונים בתכולת הסיבים שבהם. ההסבר טמון במבנה בעמילן. גם לחם לבן, גם לחם מלא וגם לחם שיפון מכילים עמילנים, אולם, כפי שנצפה במחקר, יש הבדל במבנה העמילן מלחם ללחם. מולקולות העמילן בלחם השיפון מסודרות במבנה דחוס ופחות ניתן לחדירה מאשר בלחם לבן. זו הסיבה לכך שבעת אכילת לחם שיפון קצב הפירוק של העמילן איטי, ולכן גם עליית רמות הגלוקוז בדם איטית יותר.\nחשוב לבחור בלחם על בסיס מחמצת שאור ומים בעל טקסטורה דחוסה וגסה, ו/או כזה שיורכב מגרגרי שיפון שלמים ומעט קמח שיפון, כדוגמת הפומפרניקל. וכמובן, סוכרתיים צריכים להיוועץ באיש מקצוע ולבדוק את תגובת הגלוקוז בדמם לאחר אכילת הלחם, לפני שילובו בתזונתם באופן קבוע."}
{"article_id": "0,7340,L-3988369,00.html", "header_title": "ריטלין לבן שלי? אין סיכוי", "full_text": "שלום, שמי ליאת ואני נותנת לבן שלי מדי בוקר 20 מ\"ג ריטלין. נו, למה אתם מחכים? תתנפלו עליי. תגידו שאני מסממת את הבן שלי, הופכת אותו לזומבי, מלעיטה אותו בתרופות פסיכיאטריות ושאני סתם רוצה שקט. תגידו שאני אמא גרועה, שאני לא אוהבת אותו מספיק, שלא הינקתי אותו מספיק, שאני מאכילה אותו ביותר מדי מזון מעובד ושאני לא נמצאת מספיק בבית.\nאני מודה שעד לפני מספר חודשים גם אני הייתי בצד שלכם. כשיועצת בית הספר העלתה בפני בפעם הראשונה את רעיון הריטלין, אמרתי לה שהיא חולמת. אין סיכוי שבעולם שאני מכניסה את הרעל הזה לבן המושלם שלי. נכון, הוא חולמני ולא מרוכז, אבל הוא לא מפריע לאף אחד ובטח לא צריך את הכדור הזה, ששמעתי עליו כל כך הרבה דברים רעים.\nבשלב הזה כבר התחרפנתי לחלוטין. \"מה הן רוצות ממנו?\", לא הפסקתי לשאול את עצמי. \"הרי הן יודעות שקשה לו להתרכז\".\nכמה שעות מאוחר יותר, כשקצת נרגעתי, ישבתי עם בעל התעודה בכבודו ובעצמו לשיחה לא מתוכננת על המיטה שלו. אני חושבת שזו הייתה הפעם הראשונה שבה ניהלנו שיחה פתוחה ואמיתית על הנושא. הפעם הראשונה שבה הבנתי שהוא אכן קורבן של כל הסיפור הזה, אבל לא רק קורבן של מערכת החינוך.\nאני מודה שבפעם הראשונה שבה נתנו לו ריטלין חשבתי שאני עומדת בפני התמוטטות. שטיפת המוח שעברתי במשך תקופה ארוכה כל כך חדרה לי עמוק לתוך הורידים והייתי בטוחה שבעוד רגע העיניים שלו יתהפכו, הידיים יתיישרו והוא יסתובב בבית כמו אותם זומבים מהסרטים."}
{"article_id": "0,7340,L-4052956,00.html", "header_title": "מי בכלל צריך ריטלין? המדריך המלא להפרעות קשב", "full_text": "שלא כמו אחותו השקטה, ידו הייתה בכל ויד כל בו. בגיל שמונה ביקשה המורה לשלוח את הילד לאבחון פסיכו-דידקטי. אחרי האבחון הגיע תורו של הנוירולוג לומר את דברו. בבת אחת נהפך הילד השובב מדי לבעל לקות למידה רשמית ואמו נשאבה לעולם מושגים חדש ומבלבל.\nאחד מכל עשרה ילדים בארץ סובל מלקות למידה. הפרעת קשב וריכוז והיפראקטיביות מצויה אצל כ-5% מאוכלוסיית הילדים ו-3%-4% בקרב הבוגרים.\nישנם סוגים שונים של לקויות בדרגות חומרה שונות. למרות שמדובר בתופעה שתלווה את הילד למשך כל חייו, הטיפול המקצועי הניתן בשלב מוקדם מגדיל את סיכוייו להישגים גבוהים בלימודים ומסייע לשיפור קשריו החברתיים והמשפחתיים. חשוב להבהיר שלא כל קושי שאליו נקלע הילד במהלך הגן או בית הספר מעיד בהכרח על לקות שתפגע בתפקודו בהמשך.\nכדי שגם אתם לא תסתבכו בשלל המושגים וההגדרות, הכנו בעזרת אנשי מקצוע מילון בסיסי שישמש אתכם ברגע האמת.\nהאבחון נועד לזהות לקויות למידה ולהתאים דרכי למידה ללקות. ישנם סוגים שונים של אבחונים הנערכים אצל מומחים בתחומם (מומחה לאבחון דידקטי, נוירולוג, פסיכיאטר, רופא להתפתחות הילד, קלינאי תקשורת ומרפאה בעיסוק). עם קבלת הממצאים ממליצים המומחים על הטיפול המתאים.\nאבחון הנערך על ידי רופא מייעץ (רופא אינטגרטיבי, המשלב רפואה קונבנציונלית ומשלימה). תחילה מתשאל הרופא את המטופל ואת הוריו (כשמדובר בילד) בנוגע למאפייני ההתנהגות, לאורחות חייו ולתזונתו של המטופל. לאחר מכן הוא \"תופר\" לו תוכנית טיפול המשלבת שיטות שונות. הטיפול משלים לטיפול הקונבנציונלי, ובמקרים שבהם נדרש טיפול תרופתי, הוא עשוי לסייע בהפחתה הדרגתית של המינונים, תוך היוועצות עם הרופא המטפל.\nאבחון שנועד למפות את התפקודים הקוגניטיביים והאקדמיים של המטופל, לזהות לקויות למידה ספציפיות ולהתאים דרכי למידה יעילות.\nבדיקת תפקודי הלמידה והחשיבה השונים (יכולת כללית, עיבוד מידע, זיכרון, קשב, התארגנות), תחומי החוזק והקושי של הילד, כישורי קריאה, כתיבה, הבנת הנקרא והבעה בכתב בשפת האם ובשפות הנוספות.\nנעשה באמצעות קיום כמה מפגשים של כ־45 דקות אצל פסיכיאטר/ נוירולוג/ רופא ילדים מומחה בהפרעת קשב וריכוז. ברוב המקרים אין צורך באבחון ממוחשב נוסף.\nבמרבית המקרים לשם הגעה לאבחנה מבדלת והתאמת טיפול מתאים נעזרים אנשי המקצוע גם באבחון דידקטי.\nהאבחון מחייב שניים-שלושה ביקורים במרפאות או במכון פרטי וכולל בין השאר פגישת היכרות, הערכה פסיכולוגית ופסיכיאטרית והערכה נוירו־פסיכולוגית המתמקדת בתפקוד הקוגנטיבי. הבדיקה הקלינית נעשית על ידי הפסיכיאטר, והיא זו שקובעת את האבחון הסופי.\nבדיקה ייחודית שעורכת מיפוי בסיסי של יכולות הלמידה בטרם נערך האבחון המקיף. הסריקה נמשכת כשעה. אם יש צורך באבחון מקיף, יופנה הילד לסדרת האבחונים המורחבת. הבדיקה נערכת כיום רק במרפאת קשב ולמידה בבית החולים ספרא לילדים במרכז הרפואי שיבא.\nאבחון הכולל בתוכו חלק דידקטי וחלק פסיכולוגי (הערכת משכל והערכת התחום הרגשי).\nשיטת טיפול המבוססת על אימון המוח. האימון כולל מתן משוב בזמן אמת, שבאמצעותו המשתמש חייב לשמור על ריכוז מתמשך וארוך. בו ברגע שבו הוא מאבד ריכוז, הוא מקבל את המשוב בצורת חיווי קולי.\nבאמצעות שיטת המשוב לומד המשתמש להפיק ריכוז בעצמו, לשמור על הריכוז ולהתמיד בו לאורך זמן. האימון בשיטת אטנגו כולל מבדק מקדים ולאחריו מותאמת תוכנית פעילות אישית לפי גיל ויכולת, הכוללת מגוון תרגילים מאתגרים, מעקב אחר ציונים והתקדמות. הכל מבוצע אונליין באינטרנט, עם רכישת מינוי שנתי.\n.\nע\"ע לקות בעיבוד וויסות חושי.\nשיטת טיפול אינטגרטיבית לשיפור תפקודי חיים ולמידה שבסיסה אימון גופני. השיטה נשענת על הנחות יסוד נוירו-פיזיולוגיות. האבחון בשיטה חותר לזיהוי הגורמים המייצרים קושי תפקודי ולימודי.\nממצאי האבחון המוטורי-חושי מאפשרים בניית תוכנית טיפול אישית. במסגרת הטיפול בשיטה ניתן לשקם ולשפר תפקודים סנסו־מוטוריים, שבמהלכם הילד מקבל עידוד רגשי להתמודד עם הקושי. הוא יכול לפרוק את רגשות הזעם והכעס בכל שלב שבו הוא נמצא ולחוות את ההתקדמות באופן ישיר ומהיר.\nתוכנית הטיפול מגוונת וכוללת יציבה, גמישות, עבודה על מוטוריקה גסה ועדינה, שרירים טבעתיים, שרירי גלגל העין, סדר וארגון, מדיטציות, חשיבה חיובית, תרגילי כוח רצון, פורקן מתח פיזי ונפשי והעצמה אישית. באמצעות שיפור מיומנויות אלה אפשר לטפל בהפרעות קשב וריכוז, דימוי עצמי וחברתי נמוך, דימוי גוף נמוך, בעיות קואורדינציה ועוד.\nבדיקה לאיתור הפרעות קשב וריכוז באמצעות מחשב. במהלך הבדיקה צופה הילד בצג המחשב לפרק זמן של כ-20 דקות והוא מתבקש להגיב לגירוי אחד ולהתעלם מגירוי אחר. הבדיקה בוחנת את המהירות והדיוק של עיבוד המידע שעושה הילד בהשוואה לבני גילו באוכלוסייה הכללית. קיימות כמה בדיקות ממוחשבות כמו TOVA ,BRC ,CPT. המבחן משמש כאמצעי נלווה לאבחון הפרעות קשב וריכוז, אך אין להסתמך עליו באופן בלעדי.\nשיטת טיפול המבוססת על אימון ותרגול. המטופל מחובר לחיישנים בקצות אצבעותיו ויושב מול מסך מחשב. באמצעות תוכנה הוא מתרגל לשלוט בקשייו, להפחית מתח, להגביר ריכוז וכו'. השיטה מתאימה לילדים מגיל שבע בכל סוגי ההפרעות והלקויות.\nגננת בעלת הכשרה בתחום החינוך המיוחד. תפקידה לסייע לילד המתקשה להשתלב בגן להתגבר על קשייו, תוך התאמת דרכי הלמידה לצרכיו וליכולתו. גננת שי\"ח עובדת עם הילד באופן יחידני או בקבוצה. אין בעבודתה להחליף את תפקידה של קלינאית התקשורת או המרפאה בעיסוק, אלא לספק להן תמיכה.\nמקובל להצמיד גננת שי\"ח לאחר שהוחלט בוועדת שילוב/ההשמה, כי ילד מסוים סובל מקשיים התפתחותיים בכמה תחומים (שפתי, תקשורתי, מוטורי, קוגניטיבי והתנהגותי) וכי הוא בסיכון להתפתחות של לקות למידה.\nלקות בכתיבה המתבטאת בהפעלת לחץ רב או מועט מדי על כלי הכתיבה. הכתיבה עצמה איטית, מלווה בשגיאות כתיב וניסוח, והתלמיד ממעט לכתוב או משתמש במשפטים קצרים כדי לחסוך מעצמו את ההתמודדות עם הבעיה. לרוב רמת התוכן בכתיבה נמוכה מרמת הניסוח בעל פה.\nתמרורי אזהרה לדיסגרפיה מתגלים כבר בגן כאשר הילד אינו אוחז נכון בעיפרון, לא אוהב לצייר או לא יודע לגזור.\nמרפאה בעיסוק החל מגיל ארבע.\nלקות בכישורי הקריאה המתבטאת בקריאה איטית, בשיבושים ובקושי בהפקת המשמעות מן הנקרא. בשלב מאוחר יותר תתבטא הלקות בקושי להתמודד עם טקסטים ארוכים ובהבנתם.\nתהליך הערכת מקור הקושי לפיתוח הקריאה מתחיל מכיתה ב', בעוד שהאבחנה המבדלת של לקות קריאה ספציפית, קרי דיסלקציה, ניתנת לאחר ביצוע תהליך הערכה, הוראה מתקנת והערכה חוזרת המעיד על קיומו של פער משמעותי של כשנתיים. האבחנה לדיסלקציה נעשית בדרך כלל לקראת סיום בית הספר היסודי.\nמורה להוראה מתקנת בתחום הקריאה.\nלקות בחשבון המתבטאת בקושי לבצע חישובים פשוטים בארבע פעולות היסוד. מעבר לכך, מבטאת הלקות קושי בהבנה ובהשוואת כמויות וגדלים, בבלבול בסימני חשבון (חיבור, חיסור, חילוק וכפל) וביכולת לשמור על רצף מספרים ולהבין את השפה המתמטית (סימני חשבון, גדול מ... קטן מ...).\n5%-7% מהאוכלוסייה סובלים מדיסקלקוליה. 15% מהסובלים מדיסלקציה סובלים גם מדיסקלקוליה. האבחון הנדרש הוא אבחון דידקטי במתמטיקה ובעברית אשר נערך על ידי מאבחן דידקטי מומחה בתחום.\nקיים קושי באבחון דיסקלקוליה מאחר שהיא משויכת לרמה נמוכה בחשבון. עם זאת, קיימים סימנים המחשידים לדיסקלקוליה כבר בגיל הגן, כשהגננת מדווחת שלילד אין תפיסת מספר או כמות.\nמורה להוראה מתקנת בתחום המתמטיקה.\nשיטת טיפול שבבסיסה עומדת ההנחה שחוסר איזון בין מערכות שונות בגוף עלול לגרום להפרעות קשב וריכוז, ולכן איזון התהליכים האנרגטיים יתרום לאיזון המערכת ולהרגעה. השיטה יעילה בכל סוגי ההפרעות בילדים ובמבוגרים.\nחלק בלתי נפרד מכל טיפול בהפרעת קשב ו/או לקות למידה. ניתנת על ידי מדריך הורים מוסמך. ההדרכה מספקת תמיכה, ליווי, מעקב וכלים שיעזרו להורים ולילדם להתמודד טוב יותר.\nשיטת טיפול המתייחסת לאדם כמכלול ונעזרת ברמדי (תכשיר הומיאופתי) כדי להביא אותו לאיזון, להקל על תסמינים ולשפר את איכות חייו. הרמדי מופק מצמחים ומינרלים ומותאם למטופל באופן אישי. ילד שסובל מהפרעות קשב ורגיש שמיעתית, כך שכל רעש קטן מסיח את דעתו, יקבל רמדי שונה מילד שסובל מאותה בעיה אך רגיש יותר למגע.\nמגוון שיטות הוראה שנועדו להקנות לתלמיד המתקשה מיומנויות למידה שיסייעו לו להשתלב בחברת בני גילו. יש לציין שלמרות שהילד יצמצם פערים ביחס לעצמו, מכורח ההגדרה של לקות למידה, עדיין יישאר פער של 1.5 סטיות תקן או יותר בין הישגיו ובין הישגיהם של בני גילו.\nמורה להוראה מתקנת.\nשיטת טיפול במים. הילד משחק במים, לומד טכניקות שחייה ומבצע משימות שגוררות משוב חיובי מהמדריך. במהלך הטיפול משתדל המדריך לשנות תרגיל לפני שהילד יאבד את הסבלנות והריכוז, ובשיעור שלאחר מכן חוזרים על כמעט אותו רצף תרגילים.\nעם הזמן, הילדים מצליחים לארגן את הזמן טוב יותר ולהבין יותר את התרגילים, עד כדי כך שבתוך זמן קצר הם אפילו הופכים למדגימי התרגילים בשיעור. ההידרותרפיה מסייעת להתמודדות עם הצלחות וכישלונות ומפתחת את הביטחון העצמי.\nע\"ע לקות בעיבוד וויסות חושי.\nשיטת עבודה המבוססת על תורת התיווך של פרופ' ראובן פוירשטיין, חתן פרס ישראל לחינוך. היא נועדה לפיתוח אסטרטגיית חשיבה ומיומנות למידה לילדים בגילאי 9-4 עם קשיי למידה ולמבוגרים בעלי צרכים מיוחדים.\nהתוכנית מבוססת על 15 כלים הכוללים מטלות נייר ועפרון המוצגות באופנים שונים (מילולית, גרפית, ציורית ומספרית). המטלות בכל כלי בנויות בשיטתיות ובהדרגה, מתוך כוונה לתקן באמצעותן פונקציות פגומות ולפתח חשיבה שיטתית ומיומנויות למידה.\nמורים להוראה מתקנת ו/או מטפלים שהתמחו בשיטה זו.\nהיעדר התמצאות בכיוונים (ימין-שמאל, קדימה-אחורה, צפון-דרום), קושי בזכירת סדרות כמו סדר אותיות האל\"ף בי\"ת או חודשי השנה, קושי בהבנת מידע המוצג באופן חזותי (תרשימים, גרפים). סימני אזהרה ללקות זו ניכרים מהגיל הרך, כשהילד מתקשה בזחילה, אין לו מוטיבציה לחקור את סביבתו, ומאוחר יותר אינו מסוגל להרכיב פאזלים.\nבבית הספר תתבטא הלקות בלימודי הגיאוגרפיה והגיאומטריה ובהתמודדות עם חומרים חזותיים. בגיל מאוחר יותר ייתכן שיתקשה בלימודי נהיגה ובניווטים.\nמרפאה בעיסוק בגיל צעיר או מורה להוראה מתקנת בגיל בית הספר.\nברפואה מקובל להבחין בין הפרעות קשב (ADD) ובין הפרעת קשב, ריכוז והיפראקטיביות (ADHD). מדובר בשתי הפרעות, כאשר ADD היא הפרעה של קשב וריכוז ואילו ב-ADHD מצויים אותם התסמינים, אך עם מרכיב נוסף שהוא ההיפראקטיביות.\nADHD מתבטאת באחד או ביותר מהסימנים הבאים: טווח קשב קצר, היפראקטיביות וחוסר שקט ו/או אימפולסיביות. זו אינה לקות למידה אלא הפרעה כללית, מולדת, החולשת על כל שאר התפקודים הקוגניטיביים החל מהגיל הרך ועד לבגרות. ילדים הסובלים מהפרעה זו יתקשו לשבת, להתרכז, לדייק, לשים לב לפרטים ולהתמיד בביצוע מטלות לאורך זמן. לרבים מהם יש נטייה לאי שקט וקושי בעיכוב או בוויסות תגובות, קשיים בהתארגנות, שכחנות, תפיסה לקויה של הזמן ורמת מוסחות גבוהה.\nכבר בגיל שלוש אפשר למצוא רמזים לתופעה: קושי לבצע פעולות שדורשות מאמץ שכלי כמו פאזל, הקשבה לסיפורים, העדפה לשחק בגן משחקים חופשיים ולא דידקטיים. ההפרעה מטופלת על ידי רופא להתפתחות הילד, פסיכיאטר או נוירולוג ילדים (לעתים תוך שימוש בריטלין). במסגרת הטיפול ההתנהגותי יעבדו אנשי המקצוע על כללים, משמעת וקביעת סדר יום.\nהגורם המוסמך לקבוע אם לילד יש צרכים מיוחדים המזכים אותו לקבל תמיכה וסיוע מוגברים בבית ספר רגיל.\nכלי טיפול המשפיע על מערכת העצבים. שיטות המגע (כמו אמנות לחימה, שיאצו) גורמות להפרשת חומרים מרגיעים מהמוח, שמפחיתים מתח וחרדה ומחזקים את טונוס השרירים ביציבה ובנשימה (אצל חלק מהילדים הסובלים מלקויות למידה והפרעות קשב קיימת חולשה של הטונוס). מתאים לילדים עם הפרעות קשב ולקויות למידה שנוטים יותר ל\"ריחוף\".\nשמות נוספים: אינטגרציה בין חושית או היפר־סנסיטיב. הבעיה באה לידי ביטוי במצבים שונים, למשל, ילד שאינו אוהב שמחבקים אותו, יש לו רגישות לבדים שונים, רעש טריקה של דלת או הפעלה של שואב אבק מוציאים אותו מאיפוס.\nלקושי יש בסיס נוירולוגי.\nכאשר מערכות החישה אינן מווסתות כהלכה את המידע מהסביבה, קיימת הצפת יתר של תחושות, מה שפוגע ביכולת הקשב והריכוז ומקשה את ההתמודדות עם סיטואציות עמוסות גירויים. במצבים אלה הסובל מהלקות חש מתח ולחץ רב והוא מתחיל להפגין חוסר שקט, קושי להתמיד בלמידה, נטייה להימנעות וקצב עיבוד מידע איטי יותר. קשיים בעיבוד חושי יבואו לידי ביטוי כבר בגיל הרך.\nאפשר לטפל בכך באמצעות טיפול התנהגותי באחת השיטות הפרא־רפואיות כמו ביו פידבק (ע\"ע) או שיטת אלבאום (ע\"ע). במסגרת הטיפול לומד הילד כיצד לסנן את הגירויים ולהתמודד איתם.\nקושי בקליטת מילים, אוצר מילים דל וקושי בשליפה של מילים מהזיכרון. הלקות פוגעת ברהיטות הדיבור, ביכולת לארגן את השפה וביכולת להבין ולבנות משפטים. הילד חש תסכול, קשה לו לבטא את עצמו, ובדרך כלל הוא אינו שש להשתתף בשיעור וגם התקשורת שלו עם ילדים אחרים נפגעת.\nקלינאית תקשורת.\nמושג כללי המתייחס לקבוצת ליקויים המתבטאים בקשיים משמעותיים ברכישה ובשימוש במיומנויות של הקשבה, דיבור, קריאה, כתיבה, הסקת מסקנות או יכולת מתמטית. ליקויים אלה הם ביולוגיים, ומקורם כפי הנראה הוא בתפקוד לקוי של מערכת העצבים המרכזית. לרוב מדובר בליקויים הנמשכים לאורך כל החיים. קשיים באינטראקציה חברתית או קשיים רגשיים יכולים להתקיים יחד עם ליקויי למידה, אך הם אינם מהווים ליקויי למידה בפני עצמם.\nליקוי בתפקוד ההמיספרה (חציו של המוח הגדול) הימנית של המוח. הלקות מתבטאת בקשיים רגשיים, הפרעה במיומנויות של קשר בינאישי, פגיעה בתפיסה המרחבית והחשבונית, הפרעות בריכוז וסרבול מוטורי.\nילדים הסובלים מלקות זו יכולים להיות בעלי זיכרון מילולי יוצא מן הכלל, בעוד שהזיכרון החזותי שלהם דל. הם יכולים לשים לב לפרטים, אבל לפספס את התמונה השלמה. רבים מהם סובלים מסרבול מוטורי, מבדידות חברתית ומקושי בקריאת שפת גוף. הם אינם שומרים מרחק סביר בזמן שהם משוחחים עם הסובבים אותם.\nזו אחת הלקויות הקשות לאבחנה בשל התסמינים הרבים שלה המתאימים לבעיות שונות. מה גם שהיא בדרך כלל מלווה בלקויות נוספות (כמו דיסקלקוליה, לקות מרחבית וקשיי קשב, ע\"ע).\nתמרורי אזהרה ראשוניים אפשר לגלות כבר מגיל ארבע, כאשר הילד מגלה קושי בהבנה חשבונית. בגילאי קריאה ייתכן שהילד יקרא את המשפטים באופן מושלם, אך הוא יעשה זאת כמו רובוט, ללא יכולת להכניס הטעמה ולהביע רגש.\nהלקות מאובחנת על ידי פסיכיאטר ומטופלת לרוב באמצעות קבוצות תמיכה להקניית מיומנויות חברתיות. ישנם מרכזים המתמחים בכך, חלקם פרטיים וחלקם עובדים גם עם קופות החולים.\nקושי בתיאום בין העין ליד. הלקות באה לידי ביטוי בקושי להעתיק צורה ובקושי באחיזה נכונה של כלי כתיבה. בגיל הרך מתבטאת הלקות בקושי לבצע פעולות כמו רכיסת כפתורים, לתפוס כדור ונטייה להפיל חפצים.\nמרפאה בעיסוק.\nלקות למידה לא מילולית, המתבטאת למשל, בליקוי בקואורדינציה מוטורית עדינה (מה שעלול להשפיע על איכות הכתב), או בליקוי בקואורדינציה מוטורית גסה (עלול להשפיע על היכולת לרכוב על אופניים, לנהוג). ליקוי בתפיסה המרחבית יכול להשפיע על לימוד תחומים כמו גיאוגרפיה והנדסת המרחב, כמו גם על חוש ההתמצאות והניווט.\nמרפאה בעיסוק.\nע\"ע בדיקת קשב ממוחשבת.\nמרכז המהווה מעין חדר מיון ללקויות למידה וקשיי התפתחות. לכאן מגיעים הילדים לאחר הפניה מטיפת חלב, רופא ילדים או באופן פרטי.\nבעל מקצוע פארא רפואי, הנועד לספק למטופל כלים ומיומנות שיסייעו לו להגיע לתפקוד עצמאי בתחומים הפיזי, קוגניטיבי, רגשי־נפשי וחברתי. הטיפול בילדים הסובלים מלקויות למידה מתמקד בעיקר בתחום המוטורי: אחיזה, גזירה, קואורדינציה.\nשיטת טיפול אלטרנטיבית השואפת לרפא על ידי עידוד מנגנוני הריפוי הטבעיים של הגוף, מה שנעשה גם באמצעות תזונה נכונה. הנטורופתיה טוענת כי צריכת סוכרים מזוקקים (סוכר לבן ואפילו סוכר חום) מגבירה בעקיפין הפרשה של האדרנלין, שגורם להאצת דופק הלב ולאי שקט. לפיכך ההמלצה לילדים הסובלים מהפרעות קשב וריכוז להימנע ממזונות ממותקים ומתועשים.\nטיפול באמצעות תמציות צמחים התורמים לאיזון מצבים רגשיים־התנהגותיים. מקובל לשלב פרחי באך עם שיטות טיפול נוספות. התמציות המקובלות לשימוש בהפרעות קשב: LARCH המאזנת חוסר ביטחון ו-CLEMATIS, המסייעת לאזן הפרעות ריכוז ומקנה תחושת שייכות.\nבעל מקצוע פארא רפואי המתמחה בבעיות תקשורת, כמו היגוי (הפקת צלילים), שטף דיבור, בעיות קול (אינטונציה). בנוסף, עובד קלינאי התקשורת גם על המוטוריקה של הפה, כמו בליעה וקשיי אכילה.\nתרופה הניתנת במטרה לשפר את יכולת הריכוז והלמידה של הסובלים מהפרעות קשב וריכוז. היא ניטלת לפי הצורך במינונים ובטווחי השפעה שונים (ארבע, שמונה ועשר שעות). התרופה ניתנת לרוב לאחר גיל שש. היא מחייבת מרשם, הניתן לאחר אבחון נוירולוג ילדים או פסיכיאטר ילדים. מבוגרים יכולים לקבל את התרופה אצל רופא משפחה.\nלתרופה יש כמה תצורות לשחרור מושהה בגוף, המשווקות תחת שמות כגון קונצרטה, ריטלין LA (קפסולה עם כדוריות שנפתחות בזמנים שונים ובכל אחת מהן אבקת ריטלין) ודיטרנה (מדבקת תרופה לספיגה דרך העור).\nמלבד הריטלין קיימות תרופות נוספות נוגדות דיכאון (כמו וולבוטרין ואדרונקס), שמשפיעות על הפרשת חומרים כמו נוראדרנלין ודופמין. תרופות אלה יעילות פחות מהריטלין.\nשיטת טיפול נפוצה מאוד בעולם המסייעת למטופל להיפתח כשהוא בא במגע עם הסוס. הרכיבה דורשת מיקוד וריכוז (כדי לכוון את ההליכה של הסוס). היא תורמת לחיזוק הביטחון העצמי ולתחושת הישג והצלחה. השיטה מתאימה לילדים ולמבוגרים עם כל סוגי ההפרעות והלקויות.\nטיפול בכפות הרגליים של המטופל בזמן שהוא נותר פסיבי ואינו נדרש לשיתוף פעולה. הרפלקסולוגיה תורמת לשחרור והרגעה ממתח ולכן היא עשויה להקל במצבים שבהם המטופל סובל מאי שקט. מתאימה לכל סוגי ההפרעות והלקויות.\nנמצא שחסר במינרלים ובוויטמינים, וביניהם ברזל, אבץ, מגנזיום וויטמין B6, מגביר הפרעות קשב אצל ילדים. מחקרים רבים הוכיחו שמחסור בברזל מעלה סיכוי להפרעות קשב וריכוז. תוספת ברזל לילדים הזקוקים לכך משפרת את המצב. המגנזיום חיוני להרפיית השרירים ולמערכת העצבים. ויטמין B6 חיוני לייצור הסרוטונין, מוליך עצבי חשוב, ולתפקוד מערכת העצבים, ולכן מחסור בו קשור בהפרעות נוירולוגיות שונות. חסר באבץ נמצא כגורם להפרעות קשב וריכוז מסיבות שעדיין לא ברורות.\nד\"ר מוטי לוי, הרופא הראשי בש.ל.ה - מרפאות כללית רפואה משלימה; רויטל אורן, מומחית ללקויות למידה, בעלת מכון פרטי וחברה בעמותה הישראלית למאבחנים ומטפלים בלקויות למידה (עמותת ג\"ל); קטי סאניצקימולר, M.A בלקויי למידה ורב לשוניות, מרצה בקורס לאבחון דידקטי, אגודת ניצן; ד\"ר אילן טל, פסיכיאטר, מנהל הקליניקה לתמיכה רגשית ונפשית, מרכז טל; טל קבסה, יועצת לרפואת ילדים משולבת, ממייסדי הרפואה המשולבת לילדים בישראל; מיכל אבירם, מטפלת באמנות ובפרחי באך; ריקי סימון, מאמנת קוגניטיבית, חברת אטנגו; אורי סלע, הידרותרפיסט ומאמן שחייה לתינוקות ולילדים בעלי צרכים מיוחדים, בוגר מכון וינגייט למדריכים ומאמנים במגמת שיקום נכים והידרותרפיה, מנהל מקצועי ובעלים של רשת \"עולם המים\" ומרכז אלבאום למצוינות אישית"}
{"article_id": "0,7340,L-4082998,00.html", "header_title": "עוד 11 קילו בשנה: הקלוריות הרעות במשקאות קלים", "full_text": "המשקאות הקלים המתוקים מספקים לגוף אנרגיה זמינה, שמטעה אותנו ויוצרת תחושה של שובע רגעי - על חשבון מזונות ומשקאות מזינים ובריאים יותר, ובתוספת סוכר מזיקה.\nבסופו של דבר שתיית משקאות קלים מובילה לאכילה לא מתוכננת, כך שצורכים יותר אנרגיה מהדרוש לגוף לצורך קיום.\nנתוני סקר לאומי אמריקני מצביעים על עלייה בצריכת קלוריות ממשקאות קלים: מ-242 קלוריות ליום בעשור 1994-1984 ל-270 קלוריות ליום בין השנים 2004-1999.\nבמחקר שפורסם ב\nהתברר\n\t כי לילדות שצרכו\nממותקים היו אחוזי שומן, היקף מותניים ו-BMI גבוהים יותר מאשר אצל ילדות בנות אותו הגיל שלא שתו משקאות אלה.\nעל פי מחקר נוסף מאותו ביטאון, ילדות שהוגדרו כצרכניות משקאות קלים שתו פחות חלב וצרכו פחות רכיבי תזונה חיוניים מאשר ילדות שנמנעו משתייתם.\nהישראלים קונים כ-780 מיליון ליטר משקאות קלים בשנה. על פי סקר בריאות ותזונה של משרד הבריאות, בשנים 2004-2003 עמדה צריכת משקאות קלים בקרב בני נוער על שתי כוסות ליום, כלומר עוד כ-225 קלוריות ליום.\nכדי לשרוף את הקלוריות הללו נחוצה הליכה בקצב מתון במשך יותר משעתיים. אם שותים בכל יום במשך שנה שתי כוסות משקה ממותק, כמות האנרגיה ממשקאות קלים מסתכמת בכ-82,000 קלוריות, שהן תוספת משקל של 11 קילו, אם צריכת האנרגיה גבוהה מהוצאתה.\nבסקר שנערך על ידי ארגון הבריאות העולמי בשנים 2002-2001 ב-35 מדינות, דורגו ילדי ישראל בגיל 13 במקום הראשון בצריכת משקאות קלים. כמחציתם שתו בכל יום משקה קל ממותק. בכך עלינו בדירוג על ארצות הברית, אנגליה, גרמניה, צרפת, יוון, פינלנד ועוד. שיעור צריכת המשקאות הגבוה ביותר בארץ היה בגילאי 15.\nעל פי דו\"ח של הכנסת מ-2009, כ-42% מבני 15-11 בישראל דיווחו על צריכת משקאות קלים לפחות פעם ביום. לצורך השוואה, הממוצע הבינלאומי בקבוצת גיל זו הוא 26%.\nידוע כי השמנה בילדות מעלה את הסיכון להשמנה בגיל מבוגר, וכי לשתיית משקאות קלים ממותקים השלכות בריאותיות.\nקיים קשר בין משקאות ממותקים לעלייה בשיעור ההשמנה והמחלות הכרוכות בה, בהן סוכרת, יתר לחץ דם,\n,\n\t מחלות לב ומספר סוגי סרטן. אנו עדים כיום לעלייה בקרב ילדים בשיעור הסוכרת מסוג 2 ולחץ דם גבוה.\nשתייה ממותקת עלולה להוות גם גורם סיכון עצמאי, ללא קשר להשמנה, למחלות שונות. בביטאון איגוד הלב האמריקני נטען כי שתייה מרובה של משקאות ממותקים מעלה את העומס הגליקמי, המביא עם הזמן להתפתחות דלקת בכלי הדם ומשם להתפתחות טרשת העורקים, לתנגודת לאינסולין ולתפקוד לקוי של הלבלב.\nעל פי מחקר שהתפרסם בכתב העת\n,\n\t שתייה קבועה של משקאות קלים עלולה להוות\n.\n\t החוקרים מסבירים את הקשר בהפרעות בהפרשת האינסולין בלבלב.\nגם השיניים סובלות משתיית משקאות קלים ממותקים: הסוכר המצוי בהם מפורק על ידי החיידקים בפה לחומצה הפוגעת באמאייל שתפקידו להגן על השן. מכאן קצרה הדרך להיווצרות חורים בשיניים.\nלפי חוק הסימון התזונתי בישראל אין חובה לציין את כמות הסוכר הפשוט אלא את סך הפחמימות בלבד. כדי לדעת אם כמות הסוכר במוצר גבוהה, יש להסתכל ברשימת הרכיבים ולבדוק היכן ממוקם הסוכר. ככל שהוא ממוקם קרוב יותר לתחילת הרשימה, כך גבוהה כמות הסוכר במשקה."}
{"article_id": "0,7340,L-3452934,00.html", "header_title": "דגני בוקר: איזה הכי בריאים? בדקנו 10 סוגים", "full_text": "מהפכת הבריאות העוברת על יצרני המזון לא פסחה גם על דגני הבוקר. תוויות מזון מפורטות שמזכירות דף של בדיקת מעבדה מנסות לשכנע אותנו שמדובר במוצר הכי מזין שכמעט קיים עלי אדמות. יש בו הכל: דגנים מלאים, סיבים תזונתיים, רכיבים טבעיים ורשימה ארוכה של ויטמינים ומינרלים. ואם תוסיפו לכל הסיפור כוס חלב בכלל יצאתם גדולים. צעד נוסף במהפכה נעשה כשהדגנים הופנו לקהלי יעד ספציפיים: ילדים, נשים שרוצות לשמור על גזרה ונשים שסתם מעצבן להן בבטן.\nאך האם באמת אפשר להסתמך על הדגנים כארוחת בוקר בריאה? האם מנת דגנים בריאה יותר מפרוסת לחם מלא עם גבינה ועגבנייה? האם באמת יש משמעות לחלוקה לקהלי יעד כשלמשל, ההבדל הקלורי בין מנת הדגנים של שומרות הגזרה ובין כל מנת דגנים אחרת מסתכם בכ־20 קלוריות בלבד?\nאז מה לעשות, אתם שואלים, לאכול דגני בוקר או לא? התשובה פשוטה: אכלו אבל אל תסתמכו רק עליהם. כדי לשמור על תזונה מאוזנת שלבו וגוונו. במילים אחרות, אכלו היום דגני בוקר אבל מחר לכו על ארוחה \"רגילה\" (ביצה, סלט, פרוסת לחם עם גבינה).\nשלא תבינו לא נכון. אנו חסידים גדולים של הפתיתים האפויים האלה ואנו בהחלט מודעים לעובדה שפריחתם הביאה לתצרוכת ויטמינים גבוהה יותר בקרב ילדים, ולתצרוכת סיבים מוגברת בקרב מבוגרים שלא מקבלים מנת סיבים מספיקה מהמזונות המעובדים. אבל כמו בכל דבר גם כאן יש מוקשים שצריך לפרק. הם אמנם מצוינים, בדרך כלל, על גבי האריזה, אך עם יד על הלב: אתם קוראים?\nלמה לשים לב?\nכאן צריך להיות דגן מלא. המידע הניתן לצרכן אינו מדויק, בישראל יש תקנה האומרת שקמח לבן בתוספת\nסיבים הוא קמח מלא, וישנה התעלמות ממרכיבי החיטה - העמילן, הסיבים והנבט. כאשר כתוב על האריזה דגן מלא, אין זו הבטחה שכל שלושת מרכיבי החיטה יופיעו. במקרים רבים דווקא נבט החיטה שהוא מקור לוויטמין E, אשלגן וברזל נשאר בחוץ. לכן יש להעדיף חיטה מלאה המכילה את שלושת המרכיבים על קמח חיטה מלאה, וכן על פני סובין חיטה כמרכיב ראשון שמורכב מקליפות החיטה וכמויות גדולות ממנו עלולות לגרום לבעיות שונות במערכת העיכול.\nהחוק בארץ לא דורש רישום של כמות הסוכרים המדויקת אלא הכמות מתוך הפחמימות וכך קשה לאמוד את כמות הסוכרים הנצרכת. הכמות היומית המומלצת לכלל האוכלוסייה היא 10% מסך הקלוריות. כאשר אדם צורך 2,000 קלוריות ביום, 10% עבורו זה 200 קלוריות שזה שווה ערך ל־50 גרם סוכר, ואם כפית היא 5 גרם, אז כמות הסוכרים המומלצת לאותו אדם תהיה 10 כפיות סוכר ביום. ישנם תחליפי סוכר טובים יותר ופחות. דבש לדוגמה עדיף על סוכר אך הוא בכל זאת סוג של סוכר. ממתיקים כמו פרוקטוז מומלצים פחות.\nכמות השומנים היומית המומלצת לאדם היא לא יותר\nמ־30% מסך כל הקלוריות. לאדם הצורך 2,200 קלוריות ביום, 30% מסך הקלוריות יהיו כ־80 גרם שומן. רוב דגני הבוקר מתהדרים בכמות שומנים קטנה יחסית.\nזהו מרכיב שלא נותנים עליו מספיק את הדעת. ההמלצה היומית היא 2,300 מ\"ג נתרן למבוגר ומתחת ל־1,500 מ\"ג לילד. הכמויות אמנם לא נראות גדולות, אך אם נביא בחשבון שרוב האנשים לא אוכלים 30־40 גרם מנת דגנים אלא לפחות פי שניים, כמויות הנתרן, וגם של הסוכרים והשומנים, עולות בהתאם.\nהשורה התחתונה\nעשינו בשבילכם את העבודה ובדקנו לעומק כמה מדגני הבוקר הבריאים והנפוצים. הנה המסקנות.\nפיטנס (נסטלה)\nעוזר להיראות טוב ולהרגיש מצוין.\nמכיל כמות גבוהה יחסית של סוכר וכן כמה סוגי סוכרים שונים.\nמקיימים את ההבטחה. הדגן המלא, תוספת הסידן והוויטמין C אכן מועילים לתזונה נכונה ואפילו טעימים, אבל אל תיתנו לענת הראל שתמונתה מתנוססת על האריזה להטעות אתכם, צריך להיזהר בכמויות כדי לשמור על המשקל.\nאול בראן פלקס (קלוגס)\nעוזר לעיכול תקין.\nמכיל כמות גבוהה יחסית של סוכרים - סוכר ודבש - וכן לא מעט נתרן.\nמכילים אמנם כמות סיבים גבוהה, חיטה מלאה וסובין בטעם מתקתק, אך יש להיזהר מצריכת יתר של סיבים, במיוחד אחרי ארוחות החג הדשנות.\nביופלקס (תלמה)\nעוזר לתהליך העיכול.\nמכיל קמחים של דגנים מלאים ולא הדגנים עצמם, ממתיק סוכרלוז.\nהדגנים טעימים עם קצת טעם לוואי אבל מקיימים את ההבטחה, כמות הסיבים התזונתיים והסיבים הפרה־ביוטיים הגבוהה תורמת להקלה על תהליך העיכול ועל תחושת הנפיחות.\nמולטי צ'יריוס (נסטלה)\nערך תזונתי משופר לדגני הבוקר המוכרים.\nמכיל צבעי מאכל (קרמל ואנאטו) וכמות סוכרים לא פחותה.\nהדגנים המלאים ותוספת הסידן הופכים אותם לאופציה בריאה וטעימה לארוחת הבוקר של הילדים, והאמת, תכינו גם לכם קערה. לא תוכלו לעמוד בפיתוי.\nפייבר 1 (נסטלה)\nמסייע לשמור על גוף בריא מבפנים ומבחוץ.\nמכיל ממתיק אספרטיים וצבעי מאכל (קרמל, אנאטו).\nמקיימים את ההבטחה. הדגנים עתירי הסיבים תורמים לעיכול תקין, מורכבים מחיטה מלאה ללא תוספת סוכר, בעלי ספיגת נוזלים גבוהה שגורמת לתחושת שובע לאורך זמן ואפילו טעימים. בקיצור, זה רק נראה כמו ביסלי פלאפל.\nספיישל K (קלוגס)\nעוזר לשמור על הגזרה.\nמכיל כמויות סוכר (המרכיב השני) ונתרן גבוהות יחסית.\nהדגנים מבוססים על אורז וחיטה מלאה ובעלי אחוז שומן נמוך, אבל אל תבטלי את המינוי לחדר הכושר, רק לאכול אותם לא יעזור לך לשמור על המשקל, במיוחד כשהטעם הטעים גורם לך לנשנש אותם כל הזמן.\nקרנצ'ים (תלמה)\nמסייע בשמירה על המשקל.\nמכיל קמחים מחיטה מלאה ושיבולת שועל מלאה וממתיקים - איזומלט, מלטיטול, סוכרלוז.\nהדגנים אמנם לא מכילים סוכר, בעלי אחוז שומן נמוך, עשירים בסיבים תזונתיים וגם טעימים, אבל \"רק 90 קלוריות למנה\": מה מיוחד בזה לעומת האחרים?\nברנפלקס (תלמה)\nמסייע בשמירה על המשקל ועל אורח חיים בריא.\nמכיל קמח חיטה מלאה ולא חיטה מלאה.\nמקיימים את ההבטחה, אינם מכילים סוכר, עשירים בסיבים תזונתיים, סידן ושאר מינרלים וויטמינים, העוזרים לתזונה מאוזנת, ולכן כשאין אפשרות לארוחה מסודרת אפשר לתפוס מנת ברנפלקס לדייט.\nאול בראן פלוס (קלוגס)\nהרגשה נפלאה תוך 14 יום.\nמכיל כמויות סוכר (המרכיב השני) ונתרן גבוהות יחסית.\nהדגנים אמנם מכילים אחוז סובין חיטה גבוה ועשירים בסיבים תזונתיים שעוזרים לתהליך העיכול אבל הטעם... בואו נגיד, נתון לוויכוח.\nשוגי כוכבים (תלמה)\nתורמים להתפתחות בריאה של הילד.\nמכיל קמחים של דגנים מלאים ולא הדגנים עצמם, וכן שמן צמחי.\nמקיימים את ההבטחה, מכילים סיבים תזונתיים, ברזל ומגוון של דגנים מלאים התורמים להתפתחות תקינה של הילד. פונים בעיקר לילדים אבל גם המבוגרים לא נשארו אדישים."}
{"article_id": "0,7340,L-3454748,00.html", "header_title": "כל הסיבות הבריאותיות למה אסור לוותר על ארוחת בוקר", "full_text": "אף שלמדענים היה ידוע זה מכבר שפירוק העצם הוא בעל מחזוריות שמשתנה בין היום והלילה ומושפעת משינויים בתזונה – הגורם לתהליך הזה לא זוהה עד לאחרונה. עתה מצאו החוקרים הדנים שהגורם הזה הוא הורמון שמופרש במעי ושמו ‭.GLP-2‬ רמתו של ההורמון עולה מיד אחרי הארוחה הראשונה שאחרי הצום הלילי, מה שגורם להפסקת תהליך פירוק העצם שמתרחש בשעות השינה. גם ללא אכילה, הזרקת ההורמון גרמה להפסקת פירוק העצם.\nצום הלילה מעלה באופן משמעותי את רמת פירוק העצם בגלל הירידה שחלה אז באספקת רכיבי תזונה – חלבונים, ויטמינים ומינרלים – שדרושים לשמירת 'שיווי המשקל' של בניית העצם. העלייה מחדש של רמת ההורמון ‭GLP-2 ‬ תלויה במשך צום הלילה, בארוחת הבוקר ובאספקת החומרים שדרושים לבניית העצם. הממצאים האלה מספקים משנה תוקף לא רק לחשיבות של ארוחת הבוקר, אלא גם להרכב ולעיתוי שלה.\nמה בעצם משפיע על העצם?\nרקמת העצם היא רקמה חיה, דינמית ומשתלבת בחילוף החומרים הכללי. היא מושפעת מעומס שמופעל עליה על ידי משקל הגוף והפעילות הגופנית ומהשינויים ההורמונליים במהלך החיים. כדי לשמור על מסת עצם קבועה בגיל המבוגר יש ליצור תיאום בין תהליכים בוני עצם ותהליכים מפרקי עצם ולאפשר לעצם לחדש\nולתקן את עצמה. בתהליך הזה העצם גם תורמת לייצוב הרכב הדם: היא שולחת מינרלים כמו סידן וזרחן, חלבונים ואנרגיה לדם בשעת מחסור, וסופגת אותם מהדם כשמגיע מזון למעי.\nבמצבים שבהם פירוק העצם גדול מבניית העצם קיים סיכון לירידת חוזק העצם וצפיפותה – למשל, עם הירידה בייצור אסטרוגן בגיל המעבר, בזמן הנקה ובעת ביצוע ספורט תחרותי. ועכשיו נוסף גורם חדש: צום הלילה.\nאבל ארוחת בוקר לבדה לא מספיקה לבניית העצם. תהליך בניית עצם הוא מעשה מרכבה משותף לכל הגורמים התזונתיים, שעובדים בתיאום ובשיתוף ומעצבים את המבנה, ההרכב והחוזק שלה. לכן יש לצרוך את מכלול מרכיבי התזונה שתורמים לבניית העצם בכל הארוחות ובכל יום. בין הגורמים המרכזיים שתורמים לבריאות העצם חשוב להזכיר את הבאים:\nחיוני לבניית השלד החלבוני, ה'רך‭,'‬ של העצם, שמעצב את צורתה, גודלה וחוזקה. חלבון גם תורם לבניית שרירים שמפעילים כוח על העצם וגורמים לעלייה בצפיפותה. חלבונים באיכות טובה ניתן להשיג ממזונות מהחי: מוצרי חלב רזים, דגים, ביצים ובשרים, וכן חלבונים משולבים ממקור צמחי, כמו חומוס וטחינה, אורז ועדשים ועוד.\n‭\nמינרל ששותף לסידן בבניית העצם. מצוי בחלב, מוצרי חלב, בשר, דגים, ביצים, קטניות, אגוזים ועוד. חשוב לשמור על איזון מתאים של הזרחן עם הסידן ולא להגזים בצריכתו.\nחיוני לספיגת סידן וזרחן מהמעי לדם, להכנסת הסידן לעצמות ולמניעת איבודו בשתן. הוא מצוי בחלמון ביצה, דג מלוח, מקרל וסרדינים, אך לא במידה מספקת. לכן חשוב להקפיד על צריכת מוצרי חלב שמועשרים בו ולהתייחס להמלצות לנשים הרות, מניקות ועוד.\nמגן על העצם בכך שהוא מגן מפני תהליכי חמצון והרס. ניתן למצוא אותו בביצים, חמאה, נבט חיטה, אגוזים, בוטנים ושקדים.\nצבענים (פיגמנטים) אדומים, כתומים וצהובים של ירקות ופירות כגון גזר, עגבניה, דלעת, פלפל אדום, אבטיח ובטטה, וכן פיגמנטים סגולים שמצויים ביין ובפטל, תורמים להגנה על העצם באמצעות פעילותם נגד תהליכי החמצון שפוגעים בה.\nמגינים מפני הצטברות הומוציסטאין, שפוגע ב'שלד הרך' וגם בעצם עצמה. פגיעה ב'שלד הרך' פוגעת בחוזק העצם ומגבירה את נטייתה לשברים. ‭B12‬ מצוי רק במזונות מהחי: מוצרי חלב, בשר, דגים וביצים; ‭B6‬ מצוי בבשר, דגים, ביצים, אגוזים, קטניות ועוד; חומצה פולית נמצאת בירקות עליים, נבט חיטה, קטניות, בוטנים ודגנים מועשרים.\nחיוני לחילוף החומרים של החלבון והמינרלים ותורם להתפתחות והתחדשות העצם. מחסור באבץ הוכח כקשור להגברת פירוק עצם. אבץ מצוי במוצרי חלב, ביצים, בשר ודגים, קטניות ואגוזים.\nחיוני למאזן האנרגיה ולבריאות כל הרקמות ותומך בפעילות שרירים שמעוררים את התחזקות העצם. מחסור בברזל נמצא קשור בעלייה בפירוק העצם וירידה במסת העצם ובצפיפותה. המצב הזה נפוץ יותר אצל נשים עם רמות המוגלובין נמוכות בהשוואה לגברים. ברזל שמקורו במוצרי מזון מהחי – בשר בקר, הודו, עוף ודגים – נספג טוב יותר מאשר ברזל ממקורות צמחיים – קטניות, אגוזים ומזונות מועשרים. ויטמין C מגביר את ספיגת הברזל; חומרים שנמצאים בסיבים תזונתיים, בתה ובקפה מעכבים במידה מסוימת את ספיגתו.\nגם ארוחות ביניים חשובות\nכידוע, תזונה נכונה כוללת חלוקה נכונה של הארוחות לאורך שעות היום, וההמלצה היא לאכול לצד הארוחות הגדולות יותר גם ארוחות ביניים קטנות. ועכשיו התברר שארוחות קטנות ומסודרות תורמות גם להגנה על מסת העצם מפני פירוק.\nדוגמה לארוחות ביניים שתורמות לשמירת העצם: יוגורט עם או בלי פרי; יוגורט או גבינה דלי שומן ומלח ועשירים בסידן ל'נשנוש' עם ירקות; מרק יוגורט עם מלפפונים ושמיר; חטיף דגנים עשיר בסידן ומופחת קלוריות; דגנים עם חלב או יוגורט\nמועשרים בסידן; חתיכת פיצה קטנה עשירה בגבינה. כמובן, חשוב לשים לב לכמויות הסידן שצורכים.\nלסיכום, אולי התגלית שארוחת בוקר מאוזנת חיונית גם לחוזק העצם תשכנע אותנו סוף סוף להתחיל לאכול בבוקר. אולי הידיעה שלבניית העצם דרושים חלבונים, ויטמינים ומינרלים שניתן להשיג אותם רק בארוחה מאוזנת, שלא צריך להשקיע בהכנתה זמן רב, תשכנע אותנו לתת לגוף את שעת הכושר שהוא מצפה לה לבניית הרקמות, כולל העצם, כל בוקר מחדש. כך נתרום לבניית עצמותינו, נחזק את כוחנו ונזקוף את קומתנו לאורך השנים הארוכות והבריאות שמצפות לנו.\nדוגמאות לארוחות בוקר שתורמות לבניית עצם\nבכל הדוגמאות ניתן להוסיף לחם, קרקר דגנים מלא או דגנים נוספים – לפי בחירה אישית."}
{"article_id": "0,7340,L-4169561,00.html", "header_title": "מגינה מפני סרטן השד: כל הסיבות לאכול קינואה", "full_text": "אף על פי שנהוג להתייחס אליה כדגן, היא למעשה זרעי הצמח ‎ Chenopodium Quinoa‏- צמח חד שנתי הגדל באיזור הרי האנדים בדרום אמריקה והוא קרוב משפחה של הסלק, סלק העלים והתרד. מבחינה תזונתית וקולינרית אנחנו מחשיבים אותה לדגן: יש לה הרבה מרכיבים תזונתיים המאפיינים את קבוצת הדגנים המלאים וצורת הבישול שלה דומה לשאר הדגנים.\n‏\nמבחינה כמותית כ-18% מהקלוריות שלה הן מחלבון.\nכיוון שהיא מכילה את כל חומצות האמינו החיוניות, ובכך מהווה מקור חלבון איכותי טוב לטבעונים.\nשחיונית לגדילה ותיקון של רקמות.\nמנגן, מגנזיום, ברזל, אבץ ונחושת.\nריבופלבין (ויטמין B2) וויטמין E.\n, ולכן עשויה להתאים לרוב האנשים.\nאין הרבה מחקרים על קינואה כמאכל בודד מאחר ורוב המחקרים נעשו על צריכה של דגנים מלאים, כקבוצה, בה נכללת לצורך העניין גם הקינואה (למרות שכבר סיכמנו שהיא לא באמת דגן) ומרכיביה התזונתיים של הקינואה.\nבונוס: הקינואה (ודגנים מלאים בכלל) מכילה חומרים צמחיים הקרויים ליגנאנים; אחד החומרים אליהם הופכים הליגנאנים במעי הוא ה-enterolactone, חומר שעל פי ההשערות מגן מפני סרטן שד וסרטנים הורמונליים נוספים ומפני מחלות לב. גם אגוזים, זרעים ופירות יער עשירים בליגנאנים ובנוסף ירקות, פירות ואפילו קפה, תה ויין, מכילים כמות מסויימת שלהם.\nמחקר דני שמדד את רמות ה-enterolactone בדמן של יותר מ-800 נשים לאחר הפסקת הווסת, מצא שלנשים שאכלו הכי הרבה דגנים מלאים היו רמות גבוהות יותר של ליגנאן זה. גם לנשים שאכלו כרוב וירקות עליים היו רמות גבוהות של enterolactone‏ ‏בדם. מחקר זה פורסם ב-Journal of Nutrition.\nחוקרים מהרווארד עקבו אחר כ-21אלף משתתפים ב-Physicians Health Study לתקופה של 19.6 שנים. לאחר נטרול משתנים (גיל, עישון, צריכת אלכוהול, צריכת ירקות, שימוש בויטמינים, פעילות גופנית והיסטוריה של מחלת לב) הם גילו שלגברים שנהנו מדייסת דגנים מלאים (לא מזוקקים) בכל בוקר, היה סיכון נמוך ב-29% לכשל לבבי (בהמשך תוכלו להינות ממתכון לדייסת קינואה טעימה שתחמם לכם את הלב).\nאכילת מנת דגנים מלאים, כגון קינואה, לפחות שש פעמים בשבוע, טובה במיוחד לנשים לאחר הפסקת הווסת, שסובלות מרמות גבוהות של כולסטרול, יתר לחץ דם או סימנים אחרים של מחלת לב וכלי דם.\nבמחקר שפורסם בשנת 2005 ב- American Heart Journal, עקבו במשך שלוש שנים אחרי 200 נשים לאחר הפסקת הווסת, ושסובלות ממחלת לב וכלי דם. נמצא כי אכילה של לפחות שש מנות דגנים מלאים בכל שבוע האטה את ההתקדמות של טרשת עורקים ואת ההצטברות של הפלאק שמצר את כלי הדם. במחקר זה צריכת סיבים מפירות וירקות וצריכת דגנים מזוקקים לא נקשרה עם האטת התקדמות מחלת הלב וכלי הדם.\nנשים שצרכו הכי הרבה סיבים (יותר מ-30 גרם ליום) נהנו מסיכון נמוך ב-52% לסרטן שד, בהשוואה לנשים שהדיאטה שלהן כללה פחות סיבים (פחות מ- 20 גרם ליום). עוד נמצא כי סיבים שהגיעו מדגנים מלאים הציעו את ההגנה הטובה ביותר: לנשים שאכלו לפחות 13 גרם סיבים ליום מדגנים מלאים היה סיכון נמוך ב-41% לסרטן שד, בהשוואה לאלה שצרכו מעט סיבים מפירות (עד שני גרם ליום).\nאולי תופתעו לגלות שקל מאוד להשיג 13 גרם סיבים מדגנים מלאים ושישה גרם סיבים מפירות. מהטבלה הבאה תוכלו לראות כי מנת דגנים מספקת לכם בממוצע 6.5 גרם סיבים, כך שאפילו שתי מנות בלבד כבר מספקות את כמות הסיבים שדרושה על פי המחקר. גם שתי מנות פרי יספקו את הכמות הנדרשת, של שישה גרם סיבים (כל מנה בממוצע מספקת שלושה גרם).\nקינואה מהווה מקור טוב למגנזיום, מינרל שעוזר להרפיית כלי הדם ובכך מונע את כיווצם, כפי שקורה במיגרנות. צריכה גבוהה של מגנזיום הוכחה כמפחיתה תדירות מיגרנות.\nבנוסף, הקינואה מהווה מקור טב לריבופלבין (ויטמין B2), שחיוני לייצור אנרגיה בתוך התאים והוכח כמסייע בהפחתת תדירות התקפי מיגרנה, כנראה מאחר והוא משפר מטבוליזם של אנרגיה בתאי המוח והשריר.\nמחלת האסתמה בילדים גורמת להיעדרות נרחבת מהלימודים. מחקרים הראו כי הגברת צריכת דגנים מלאים ודגים יכולה להפחית את הסיכון לאסתמה בילדות בכ-50%.\nחוקרים מהולנד, למשל, נתנו להוריהם של 598 ילדים בגילאי שמונה עד 13 למלא שאלונים על תדירות צריכת מזונות שונים. מתוך שאלונים אלו הם העריכו את צריכת טווח המזונות, הכוללים דגים, פירות, ירקות, מוצרי חלב ודגנים מלאים. בנוסף, הם בדקו נתונים על אסתמה וחרחורים/צפצופים בנשימה, באמצעות בדיקות רפואיות ושאלונים.\nבמחקר לא נמצא קשר בין אסתמה וצריכת פירות, ירקות ומוצרי חלב (לעומת מחקרים אחרים שכן מצאו קשר בין צריכת נוגדי חמצון, בעיקר ויטמין C ו- E, ואסתמה), אך כן נמצא קשר מובהק בין צריכת דגנים מלאים ודגים לשכיחות חרחורים ואסתמה. בקרב ילדים עם צריכה נמוכה של דגנים מלאים שכיחות החרחורים הייתה כמעט 20% ושכיחות האסתמה הייתה 16.7%, בעוד שבקרב ילדים עם צריכה גבוהה של קבוצות מזון אלו שכיחות החרחורים הייתה רק 4.2% ושכיחות האסתמה הייתה 2.8%.\nהסוד של בישול קינואה מוצלח הוא בשטיפה שלה לפני הבישול. כדאי לשטוף אותה היטב ו\"לעסות\" אותה היטב עם הידיים מתחת למים זורמים, מאחר והקליפה שלה מרירה ועשויה לפגום בטעם. ישנן שלוש שיטות בישול עיקריות:\nעל כל כוס קינואה יש לשים 1.5 עד שתי כוסות מים. לאחר הרתיחה להנמיך את האש, לכסות ולבשל עד שהמים נספגים (כ-15 עד 20 דקות). אפשר כמובן לשלב ירקות ועשבי תבלין. הכמות שיוצאת לאחר הבישול היא כשתיים-שלוש כוסות.\nמתאים בעיקר כשמדובר בסלט מקינואה או כשרוצים לבשל אותה לבד ולהוסיף לה אחר כך ירקות או קטניות. מרתיחים סיר עם הרבה מים (כשלושה ליטרים). שמים אחת-שתי כוסות קינואה שטופה (תלוי בכמות שתרצו) ומסננים במסננת דקה לאחר 10-15 דקות (כדאי לטעום לפני ולראות שהיא עשויה מספיק, אך לא רכה מדי). לא מומלץ לשטוף אותה לאחר הבישול, כי היא תאבד מטעמה. אם רוצים לעשות סלט מקינואה יש לצנן אותה היטב במסננת ולאחר מכן להוסיף לה ירקות טריים כמו סלט בורגול, או להוסיף פטרוזיליה, נענע, חמוציות מיובשות, רימונים (בעונה) ואגוזי מלך ולהכין רוטב משמן זית, לימון ורכז רימונים. מעדן!\nלהלן מתכון לדייסת קינואה שמתאים במיוחד לימות החורף הקרים, אבל אני נהנית ממנה גם בקיץ.\nהכמות המצוינת במתכון מספיקה לשלוש-ארבע מנות ואפילו יותר. אפשר להכין כמות גדולה מראש ולשמור במקרר מספר ימים.\nבכל בוקר מומלץ לשים את הכמות הרצויה בקערית קטנה, להוסיף מעט מתחליפי החלב המצוינים במתכון ולחמם - אפילו במיקרוגל לשתי דקות.\n1.5 כוסות קינואה שטופה היטב\n3 כוסות מים\n1.5 כוסות חלב אורז/חלב שיבולת שועל/חלב סויה/חלב קינואה\nקינמון לפי הטעם\nמכניסים את כל החומרים, מלבד הקינמון, לסיר בינוני.\nמביאים לרתיחה, מנמיכים את האש ומוסיפים קינמון לפי הטעם. ממשיכים לבשל כ-10 עד 15 דקות, עד לספיגת רוב הנוזלים (במידה והנוזלים נספגו לחלוטין לפני שעברו 10 הדקות הראשונות של הבישול יש להוסיף מים לפי הצורך).\nבהגשה מומלץ להוסיף להוסיף:\n1 כף נבט חיטה\n1 כף פשתן טחון (לטחון בבית או לקנות מחנות תבלינים שטוחנת במקום. לשמור במקפיא).\n1 תות שדה חתוך לקוביות\nמעט חמוציות מיובשות\nמעט מתערובת פירות יער קפואים (ניתן לקנות בסופרמרקטים)"}
{"article_id": "0,7340,L-4182128,00.html", "header_title": "הממתיק הבריא: כל הסיבות לעבור לסטיביה", "full_text": "שמו של צמח הסטיביה עולה בשנים האחרונות כתחליף בריא יותר להמתקת מזונות ומשקאות: הוא אינו מכיל קלוריות, מתאים לסוכרתיים ואפילו אינו גורם לחורים בשיניים. הצמח, שנקרא באנגלית Stevia rebaudiana או Candy leaf, הוא למעשה שיח ממשפחת המורכבים, יליד דרום ומרכז אמריקה. גודלו כ-60-90 ס\"מ והוא מאופיין בטעמו המתוק.\nהמתיקות של הסטיביה תלויה בזן: ישנם כמה מאות זנים שונים של הצמח ורק לחלקם יש את המתיקות הנחשקת. המוכר ביניהם הוא Stevia rebaudiana Bertoni. מיצויים מעלי הצמח היו בשימוש למשך שנים רבות בטיפול המסורתי בסוכרת בדרום אמריקה.\nההרכב הכימי של הסטיביה מורכב וישנם עשרות גליקוזידים שונים הנותנים את טעמו המתוק. הגליקוזידים הם חומרים המכילים בין השאר גם מולקולת סוכר, כאשר החשובים ביותר בהקשר של הסטיביה הם סטיביוזידים (steviosides), ריבאודיוזידים (rebaudiosides) ודולקוזידים (dulcosides).\nהסטיביה נחשבת לממתיק טבעי לא קלורי וניתן להשתמש בה לאפייה או בישול, מאחר והיא עמידה בחום. ממתיקים לא קלוריים נוספים הם אסולפאם K, אספרטיים,\nבסוף שנת 2008 עשה ה-FDA האמריקאי, הגוף האמון על אישור צריכת מזון ותרופות, צעד גדול לקראת הכרה בסטיביה כחוקית למאכל ולא רק כתוסף תזונה. אולם הוא לא העניק לסטיביה כשלעצמה את תואר הבטיחות כמזון, אלא למיצוי הטהור של אחד הגליקוזידים של הסטיביה (ריבאודיוזיד הקרוי גם rebiana או Reb A) והוא אושר לשימוש כללי כממתיק במזון ומשקאות. מיצוי זה משווק תחת מגוון שמות מסחריים שונים והוא מופיע במשקאות ומוצרי מזון בארצות הבית כממתיק שאינו מכיל קלוריות.\nביפן משווק גליקוזיד אחר, בשם סטיביוזיד (Stevioside), כממתיק לא קלורי מזה כ- 20 שנה, והוא מהווה כ- 40% משוק הממתיקים הלא-קלוריים ביפן. באיחוד האירופי אושרה הסטיביה לשימוש לפני כשנה ולאחרונה הצטרפה גם ישראל ואישרה את השימוש בו.\nהגידול בביקוש העולמי לסטיביה, הן מצד האוכלוסיה והן מצד תעשיית המזון (אפילו מצד חברת \"קוקה-קולה\") יצר מחסור במוצר, מה שגרם לקושי בייבוא הצמח לישראל. כדי להתגבר על המחסור בצמח ועקב הגידול בביקוש גם בארץ, ישנה יוזמה לגידולו בצפון הארץ.\nעלים טריים או יבשים של הצמח עצמו. מינון למנה: 1-2 עלים.\nתמצית זו מכילה מגוון רחב של גליקוזידים, כולל סטיביוזידים. ההרכב הכימי של הנוזל תלוי בשיטת ההפקה. לעיתים מיצוי נוזלי מופק על ידי הרתחת העלים במים ולעיתים העלים מושרים במים או במים עם אלכוהול. מינון למנה של נוזל: 5-7 טיפות.\nבתמצית האבקתית המזוקקת יש ריכוז גבוה של סטיביוזידים והיא עשויה להיות מתוקה פי מאות מסוכר השולחן הלבן (הן הגליקוזיד- Reb A והן הגליקוזיד \"סטיביוזיד\" מתוקים פי 200-300 מהסוכר). מסיבה זו צריך להשתמש בכמויות קטנות יותר שלה כתחליף סוכר. מינון למנה של אבקה: רבע/חצי כפית, המכילים כ- 25-50 מ\"ג חומר פעיל.\nלמרות שלא ברור ממחקרים מהי צורת הסטיביה הבריאה ביותר, נראה כי לצורות המיצוי השונות שלה יש יתרונות בריאותיים על פני סוכר השולחן הלבן או סירופ תירס עתיר פרוקטוז. יתרונות בולטים הם הורדת רמות הגלוקוז בדם והורדת לחץ הדם. כיום נחקרים תהליכי מיצוי נוספים, כגון תהליכים אנזימתיים, והחוקרים מאמינים כי בעתיד תהליכי מיצוי מסוג זה יעמדו בצורה טובה יותר במבחן עלות-תועלת, כלומר יהיו כדאיים יותר מבחינה כלכלית.\nכאמור, מיצוי עלי הסטיביה היה בשימוש למשך שנים רבות בטיפול המסורתי בסוכרת בדרום אמריקה. גם בהתבסס על מחקרים שנעשו על בעלי חיים ועל מחקרים ראשוניים על בני אדם, נראה כי סטיביה עשויה לעזור במניעה או טיפול של סוכרת סוג 2, אך יש צורך בעוד מחקרים קליניים טובים כדי לאשש שימוש זה.\nשני מחקרים קליניים קטנים דיווחו על תוצאות חיוביות בהתייחס לתגובת רמת הגלוקוז בדם. אולם מחקרים אלו עוצבו בשיטות פחות קפדניות ולכן ההתייחסות לתוצאותיהם צריכה להיות מוגבלת.\nהמחקר המאוחר מביניהם נערך בדנמרק ופורסם ב- 2004 במגזין \"מטבוליזם\". המחקר בדק את ההשפעה האקוטית של תוסף סטיביה על רמות הגלוקוז בדם בקרב 12 נחקרים בלבד עם סוכרת סוג 2. הנחקרים קיבלו 1 גרם סטיביוזיד (שהוא, כאמור, אחד מהגליקוזידים שבסטיביה) או 1 גרם עמילן תירס עם האוכל. דגימות הדם נלקחו 30 דקות לפני האוכל והושוו עם דגימות דם שנלקחו ארבע שעות לאחר הארוחה עם התוסף. התוצאות הראו כי הסטיביוזיד הפחית את העקומה הגליקמית בכ-18%.\nהסטיביה, כפי שהראו מחקרים, יכולה לעזור גם לאנשים הסובלים מיתר לחץ דם. חשוב לציין כי ישנו שוני בין המחקרים, ואלו שנערכו למשך תקופת זמן ארוכה יותר (בין שנה לשנתיים) הראו כי ההשפעה קיימת, אך מחקרים שנערכו לתקופה קצרה (חודש עד שלושה חודשים) לא הראו כל השפעה.\nעד כמה גדולה ההשפעה? באחד המחקרים ארוכי הטווח (שנערך למשך שנה במספר מרכזים רפואיים בטייוואן) השתתפו 106 סינים, גברים ונשים, בגילאי 28-75 הסובלים מיתר לחץ דם ( ממוצע של 160/102 מ\"מ כספית). הנחקרים חולקו באופן רנדומלי לשתי קבוצות, כאשר גם הם וגם נותני הטיפול לא ידעו איזו קבוצה מקבלת את פלסבו. הקבוצה שקיבלה את הצמח נטלה קפסולות של 250 מ\"ג סטיביוזיד שלוש פעמים ביום למשך שנה.\nעל פי המחקר כבר לאחר שבוע ימים לחץ הדם ירד בקרב קבוצת הסטיביה, כאשר לאחר שלושה חודשים דווחה ירידה של 14 מ\"מ כספית בממוצע ולחץ הדם הדיאסטולי ירד ב-12 מ\"מ כספית בממוצע. המשמעות היא שממוצע לחץ הדם בתום שלושה חודשים עמד על 148/90 בממוצע. השפעה זו נמשכה לאורך כל השנה.\nיש לציין כי החוקרים ערכו מחקר דומה, שנמשך לאורך שלוש שנים, ותוצאותיו היו דומות. לעומת זאת, מחקר אחר, בו ניתנו קפסולות המכילות 250 מ\"ג סטיביוזידים למשך שלושה חודשים בלבד, לא מצא כל השפעה על לחץ הדם או הגלוקוז.\nלסטיביוזידים שבצמח הסטיביה יש פעילות נוגדת דלקת, נוגדת גידולים, נוגדת שלשולים, משתנת ומווסתת מערכת חיסון.\nכחלק מתהליך הענקת תואר הבטיחות לסטיביה על ידי ה-FDA סקרו המומחים מחקרים והסיקו שה-Reb A בטוח לשימוש כמרכיב ממתיק במזונות ומשקאות. המחקרים שנסקרו היו גם על בעלי חיים ובדקו את חילוף החומרים של חומר זה בגוף. גם המחקרים על חולי סוכרת מסוג 1 ו-2 ועל חולי יתר לחץ דם לא הראו תופעות לוואי עם מינוני Reb A של כארבע עד 15 מ\"ג לקילו משקל גוף ליום (כלומר, לאדם במשקל 70 ק\"ג מינון בטוח לשימוש לפי המחקרים יהיה 280-1050 מ\"ג ביום), מחולקים לשלוש מנות ביום.\nגם ועדת מומחים של ארגון הבריאות העולמי (WHO) קבעה כי אלו חומרים מאושרים לשישמוש כממתיקים, לאחר סקירה רבת שנים של הנתונים המדעיים הזמינים. ועדה זו קבעה צריכה יומית בטוחה של 0-4 מ\"ג לקילו משקל גוף.\nעל אף הידע הנרחב הקיים, נראה שיש צורך במחקרים נוספים, ביניהם גם מחקרים ארוכי טווח, מעבר למשך התקופה שנחקרה עד כה (כשנתיים).\nהסטיביה לא בטוחה לשימוש בילדים ונשים בהריון או מניקות או לתקופות ארוכות יותר משנתיים, זאת עקב מחסור בעדויות.\nכמו כן, כנראה שהשימוש בסטיביה לא בטוח גם עבור אנשים עם לחץ דם נמוך, היפוגליקמיה (רמות נמוכות של גלוקוז בדם), היפוקלצמיה (רמות נמוכות של סידן בדם) או אנשים עם תפקוד כליות לקוי.\nהסטיביה אינה בטוחה לשימוש גם בקרב אנשים אשר אלרגיים למשפחת המורכבים (חסה, חמניה, חרצית, סביון, בבונג ועוד).\nחשוב לציין כי אחד הדברים שהטרידו את החוקרים הוא השימוש המסורתי בצמח על ידי הילידים והכפריים של פאראגוואי במטרה לשלוט בפוריות הגבר. מחקרים על בעלי חיים שנערכו על מנת לבדוק את הנושא מצאו עדויות סותרות. חשוב לציין כי המינונים שניתנו לאוגרים באחד מהמחקרים היו גבוהים מאוד (2.5 גרם תמצית נוזלית של סטיביה ל- 1 ק\"ג משקל גוף) וכי לא נערכו מחקרים מסוג זה על בני אדם.\nבשורה התחתונה, מחקרים הדגימו שממתיקים המבוססים על Reb A נחשבים לבטוחים לצריכה כממתיק שולחני או כמרכיבים במזונות ומשקאות. ממתיקים אלו מתאימים גם לסכרתיים וגם לאנשים שנמצאים בתהליך של הרזייה והם אפילו לא גורמים לחורים בשיניים.\nההכרה בחומר פעיל זה כמזון משמעותית לתעשיית המזון, שכן אז תוכל תעשייה זו להשתמש בממתיק בריא יותר ובטוח יותר לשימוש מהממתיקים המלאכותיים בהם משתמשים כיום. עדיין, אין זה הופך משקאות קלים או מוגזים או מזונות מעובדים לבריאים או מרזים הרבה יותר. על כן, מומלץ שתקראו את תוויות מוצרי מזון ומשקאות אלו.\nכאמור, הסטיביה כממתיק אינה מכילה קלוריות, אך ייתכן כי מוצרי סטיביה יכילו מספר זעום של קלוריות. גם כאן, כמו תמיד, כדאי לקרוא היטב את תוויות המוצרים.\nבנוסף אנחנו רואים יתרון טיפולי של הסטיביה בהקשר של חולי יתר לחץ דם וסוכרת. חשוב לשים לב, שהמינונים הטיפוליים הם שונים וגבוהים בהרבה מהמינונים בהם נשתמש באופן יום-יומי להמתקה, ולכן אין לייחס למינונים נמוכים את אותה ההשפעה. כמו כן, אין להשתמש במינונים גבוהים כדי לקבל אפקט טיפולי, מבלי להתייעץ עם איש מקצוע."}
{"article_id": "0,7340,L-4152578,00.html", "header_title": "5 סיבות בריאות לאכול דגנים מלאים", "full_text": "רבים כבר יודעים שעדיף לצרוך דגנים מלאים, כיוון שהם נחשבים בריאים יותר, אך יש מי שעדיין מתבלבלים וחושבים שדגנים מלאים הם פחמימות מורכבות ואילו דגנים מזוקקים הם פחמימות פשוטות. לפני שנצלול לתוך המחקרים על הדגנים, כדאי שניישר קו: הן דגנים מלאים ודגנים מזוקקים מכילים פחמימות מורכבות. ההבדל ביניהם הוא בכך שדגנים מלאים מכילים מרכיבים בריאים חשובים, שאינם מצויים בדגנים המזוקקים, כמו הסובין, החלק החום המאפיין בדרך כלל את הדגנים המלאים ומכיל סיבים תזונתיים, ויטמינים (בעיקר ויטמיני ‏B‏) ופיטוכימיקלים. חלק נוסף אותו מכילים הדגנים המלאים הוא הנבט, ‏שמכיל חומצות שומן חיוניות, ויטמין ‏E‏, מינרלים ועוד‏‎.\n‎\nדגנים מזוקקים (דגנים שאינם \"מלאים\") חסרים את המרכיבים התזונתיים החשובים הללו, מאחר ובתהליך הזיקוק מסירים את הסובין ואת רוב הנבט. הדגנים המזוקקים מורכבים בעיקר מהאנדוספרם, החלק שמכיל בעיקר פחמימות וחלבון באחוזים משתנים. בנוסף, לדגנים המלאים יש מדד גליקמי נמוך יותר מאשר לדגנים המזוקקים, כלומר הם לא מקפיצים את רמות הגלוקוז בדם, אלא מייצבים אותן.\nעם זאת, לא תמיד מספיקה העובדה שהדגן \"מלא\" כדי שהוא יזכה בתואר בעל מדד גליקמי נמוך, כיוון שיש חשיבות גדולה למרקם הדגנים: ככל שהדגנים יהיו גסים יותר ושלמים יותר, כך המדד הגליקמי שלהם יהיה נמוך יותר. ישנם מחקרים שמצאו שאין הבדל משמעותי בין אורז מלא ואורז לבן מבחינת המדד הגליקמי או בין לחם מקמח לבן או מלא. לפי \"עקרון המרקם\" שציינתי, הקמח בלחם כבר עבר פירוק מכני (טחינה) ובכך הוא יקל על הפירוק האנזימתי שיתרחש בגוף. לכן, פירוק הפחמימות יהיה מהיר יותר ורמת הגלוקוז בדם תעלה מהר יותר וגבוה יותר. כך שבמקרה כזה כלל לא בטוח שמשנה האם הקמח יהיה מלא או \"לבן\". אך אין ספק שה\"מלא\" עדיף, מהסיבות האחרות שכבר ציינתי.\nהסיבה הראשונית נובעת מכך שכפי שכבר ציינו הקליפה והנבט מכילים חומצות שומן, בעיקר חומצות שומן בלתי רוויות. חומצות שומן אלו רגישות יותר ‏לחמצון כתוצאה מחשיפה לחמצן (כלומר, לאוויר). לכן אם ישאירו אותם כחלק מהדגן המלא, הם יקצרו את זמן המדף שלו בצורה ‏משמעותית.\nאך יתרון חיי המדף הארוכים אולי נכון לחלקים מסוימים בעולם או לתקופות היסטוריות שונות, בהם לוקח זמן לספק את המזון מרגע ייצורו או קטיפתו ועד להגעתו לשווקים, אבל למדינות המערב, או לתרבויות ה\"שפע\" יתרון זה אינו רלוונטי והוא אף מהווה חסרון. למרות זאת, ברוב המדינות מוכרים כיום בעיקר דגנים מזוקקים וקמח לבן, וכדי לפצות על החסר ברכיבים התזונתיים הם לעיתים, בעיקר הקמח, מועשרים ברכיבים תזונתיים, כגון ברזל, תיאמין (ויטמין B1), ריבופלבין (ויטמין B2) וניאצין (ויטמין B3).\nהגישה הטבעית מעדיפה את המזון שקרוב יותר לטבע ולכן הדגנים המלאים הם אלה המהווים מבחינתנו מקור טוב לפחמימות מורכבות, סיבים תזונתיים, חלבון, חומצות שומן חיוניות, מינרלים וויטמיני B. הדגנים המלאים המועדפים הם: שעורה/גריסים, שיבולת שועל, שיפון, אורז מלא וחיטה מלאה. קינואה, כוסמת ודוחן אינם משתייכים למשפחת הדגנים מבחינה בוטנית, אבל כן משייכים אותם אליה מבחינה קולינרית וגם מבחינה תזונתית, כלומר, הם מכילים כמות יפה של סיבים, ויטמינים ומינרלים.\nדיאטות שעשירות בדגנים מלאים כבר הוכחו כמגינות מפני התפתחות מחלות ניווניות כרוניות, בעיקר סרטן, מחלות לב, סוכרת ומחלות במעי הגס, כולל סרטן מעי גס, מחלות מעי דלקתיות (קרוהן וקוליטיס), טחורים ודיברטיקוליטיס. נתונים אלה עולים בעיקר ממחקרים אפידמיולוגיים, תצפיתיים וממחקרים על בעלי חיים. בנוסף, ישנם מחקרים התערבותיים על בני אדם, בהם נמצא שלדגנים המלאים יש השפעה טיפולית על מצבים שונים.\nחוקרים מאוניברסיטת \"הרווארד\" עקבו אחרי כ-21 אלף משתתפים במשך תקופה של 19.6 שנים. לאחר נטרול משתנים (כמו גיל, עישון, צריכת אלכוהול, צריכת ירקות, שימוש בויטמינים, פעילות גופנית והיסטוריה של מחלת לב), הם גילו שלגברים שנהנו מדייסת דגנים מלאים (לא מזוקקים) בכל בוקר, היה סיכון נמוך ב-29% לכשל לבבי.\nאך לא רק גברים עשויים ליהנות מלב בריא. במחקר שפורסם בשנת 2005 ב-American Heart Journal, עקבו החוקרים במשך כשלול שנים אחרי 200 נשים לאחר הפסקת הווסת, שסבלו ממחלת לב וכלי דם. נמצא כי אכילה של לפחות שש מנות דגנים מלאים בשבוע האטה את ההתקדמות של טרשת עורקים ושיפרה את זרימת הדם דרך עיכוב הצטברות הפלאק שמצר אותם. לעומת ההשפעה החיובית של הדגנים המלאים, צריכת סיבים מפירות וירקות וצריכת דגנים מזוקקים לא נקשרה במחקר זה עם האטת התקדמות מחלת הלב וכלי הדם.\nכנראה שההשפעה החיובית של הדגנים המלאים על הלב וכלי הדם קשורה גם ליכולת של הדגנים המלאים לשפר את פרופיל השומנים בדם. מאמר שפורסם השנה (2011) במגזין הקנדי לקרדיולוגיה, סקר 136 מחקרים קליניים רנדומליים, שארכו לפחות ארבעה שבועות על 50 איש ומעלה ועם 22 התערבויות תזונתיות שונות, שהושוו לקבוצות ביקורת. סוקרי המחקרים הגיעו למסקנה כי גם צריכת דגנים מלאים משפרת את פרופיל השומנים בדם, כמו עוד התערבויות תזונתיות אחרות, כגון הדיאטה הים תיכונית וצריכת אומגה 3.\nלעומת זאת, ישנם מחקרים התערבותיים שלא הצליחו להגיע לתוצאות חד משמעיות בהקשר של השפעת הדגנים המלאים על סמנים ביולוגיים של מחלת לב. ייתכן והתוצאות הלא עקביות קשורות למגוון הדגנים המלאים ולכן גם למגוון המרכיבים התזונתיים, שלהם מנגנוני פעולה שונים על הסיכון למחלת לב.\nהמנגנון העיקרי באמצעותו לדגנים המלאים יש יכולת למנוע התפתחות של סוכרת הוא שיפור הרגישות לאינסולין. מחקר שנערך באוניברסיטת \"הרווארד\" חקר קבוצה קטנה של 11 אנשים עם עודף משקל או השמנת יתר קיצונית (Obesity), שצרכו שש-עשר מנות ביום של דגנים: דגני בוקר, לחם, אורז, מאפינס ועוגיות. בחלק הראשון של המחקר קיבלו הנחקרים את אותם המזונות, רק מדגנים מלאים, במשך שישה שבועות. בתום תקופה זו הם צרכו למשך שישה שבועות נוספים את המזונות הללו, רק שהםעם הם הוכנו מדגנים מזוקקים. בתום כל תקופה נבדקה רמת האינסולין בדמם של הנחקרים.\nהתוצאות הראו כי לאחר דיאטת הדגנים המלאים רמות האינסולין בדם בצום היו נמוכות יותר ב-10% לעומת רמות האינסולין בתקופה שלאחר דיאטת הדגנים המזוקקים. גם שעתיים לאחר הארוחה עקומת האינסולין נשארה נמוכה יותר, מה שאומר שהם כנראה הפרישו פחות אינסולין.\nמחקר שנערך בבריטניה (UK Women's Cohort Study) בדק כמה סיבים יש בתזונה של כ-36 אלף נשים לפני הפסקת הווסת. מחקר זה, שפורסם בשנת 2007 ב- International Journal of Epidemiology, מצא שדיאטה עתירת סיבים, מדגנים מלאים ומפירות, מציעה הגנה מפני סרטן השד לאותן נשים. מהמחקר עלה כי נשים שצרכו הכי הרבה סיבים (יותר מ- 30 גרם ליום), נהנו מסיכון נמוך ב-52% לסרטן שד, בהשוואה לנשים שהדיאטה שלהן כללה פחות סיבים (פחות מ-20 גרם ליום). עוד נמצא כי סיבים שהגיעו מדגנים מלאים הציעו את ההגנה הטובה ביותר: לנשים שהיו בתקופה שלפני הפסקת הוסת ואכלו לפחות 13 גרם סיבים ליום מדגנים מלאים היה סיכון נמוך ב-41% לסרטן שד, בהשוואה לאלה שצרכו מעט (עד שני גרם ליום).\nאולי תופתעו לגלות שקל מאוד להשיג 13 גרם סיבים מדגנים מלאים ו-6 גרם סיבים מפירות. מהטבלה הבאה תוכלו לראות כי מנת דגנים מספקת לכם בממוצע 6.5 גרם סיבים, כך, שאפילו שתי מנות בלבד כבר מספקות את כמות הסיבים שנמצאה כמונעת סרטן שד במחקר (אני מזכירה שמדובר בשתי מנות לפחות). גם שתי מנות פרי יספקו בסך הכל שישה גרם סיבים (כל מנה בממוצע מספקת שלושה גרם).\nממחקרים עולה כי הגברת צריכת דגנים מלאים ודגים יכולה להפחית את הסיכון לאסטמה בילדות בכ-50%. חוקרים מהולנד, למשל, נתנו להורים של 598 ילדים בגילאי שמונה עד 13 למלא שאלונים על תדירות צריכת מזונות שונים. מתוך שאלונים אלו הם העריכו את צריכת טווח המזונות, הכולל דגים, פירות, ירקות, מוצרי חלב ודגנים מלאים. בנוסף, הם בדקו נתונים על אסטמה וחרחורים/צפצופים בנשימה, באמצעות בדיקות רפואיות ושאלונים.\nבמחקר זה לא נמצא קשר בין אסטמה וצריכת פירות, ירקות ומוצרי חלב (לעומת מחקרים אחרים שכן מצאו קשר בין צריכת נוגדי חמצון, בעיקר ויטמין C ו- E, ואסטמה), אך כן נמצא קשר מובהק בין צריכת דגנים מלאים ודגים לשכיחות חרחורים ואסטמה. בקרב ילדים עם צריכה נמוכה של דגנים מלאים שכיחות החרחורים הייתה כמעט 20%, ושכיחות האסטמה היתה 16.7%, בעוד שבקרב ילדים עם צריכה גבוהה של קבוצות מזון אלו שכיחות החרחורים היתה רק 4.2% ושכיחות האסטמה היתה 2.8%.\nלאחר נטרול משתנים שעשויים להפריך את הקשר הזה, כגון רמת ההשכלה של האם וצריכה קלורית כללית, צריכה גבוהה של דגנים מלאים היתה קשורה לירידה של 54% לסיכון לפתח אסטמה, וצריכת דגים היתה קשורה לירידה של 66% בסיכון לפתח אסטמה.\nמחקר שפורסם ב-American Journal of Gastroenterology מראה שדגנים מלאים עשירים בסיבים מסיסים ובשל כך יכולים לעזור ולמנוע אבנים בכיס המרה בקרב נשים.\nבמחקר גדול וידוע, \"מחקר האחיות\" (Nurses Health Study), שנעשה על 69 אלף נשים, נמצא שלאלו שצרכו במשך 16 שנה את הכמות הגדולה ביותר של סיבים (גם סיבים מסיסים וגם סיבים לא מסיסים) היה סיכון נמוך ב-13% לפתח אבני מרה, בהשוואה לנשים שצורכות הכי מעט סיבים.\nלאלו שאכלו את המזונות העשירים ביותר בסיבים לא מסיסים הייתה הגנה אף גדולה יותר מפני אבני מרה: סיכון נמוך ב-17%, בהשוואה לנשים שאכלו את המזונות המכילים הכי פחות סיבים לא מסיסים. ההגנה היתה תלויית מינון: עלייה של חמישה גרם בצריכת הסיבים הלא מסיסים, הורידה את הסיכון ב-10%.\nהכמות המצויינת במתכון מספיקה לשלוש-ארבע מנות ואפילו יותר. אפשר להכין כמות גדולה מראש ולשמור במקרר מספר ימים. בכל בוקר שמים את הכמות הרצויה בקערית קטנה, מוסיפים מעט מתחליפי החלב המצויינים במתכון, ומחממים, ניתן אפילו במיקרוגל לשתי דקות.\n1.5 כוסות קינואה שטופה היטב\n3 כוסות מים\n1.5 כוסות חלב אורז/חלב שיבולת שועל/חלב סויה/חלב קינואה\nקינמון לפי הטעם\nמכניסים את כל החומרים, מלבד הקינמון, לסיר בינוני. מביאים לרתיחה, מנמיכים את האש, מוסיפים קינמון לפי הטעם וממשיכים לבשל כ-10-15 דקות, עד לספיגת רוב הנוזלים (במידה והנוזלים נספגו לחלוטין לפני שעברו 10 הדקות הראשונות של הבישול, יש להוסיף מים לפי הצורך).\n1 כף נבט חיטה\n1 כף פשתן טחון (לטחון בבית או לקנות מחנות תבלינים שטוחנת במקום. לשמור במקפיא).\n1 תות שדה חתוך לקוביות\nמעט חמוציות מיובשות\nמעט תערובת פירות יער קפואים (ניתן לקנות בסופרמרקטים)"}
{"article_id": "0,7340,L-3743821,00.html", "header_title": "ישראל: 40% מהילדים לא אוכלים ארוחת בוקר", "full_text": "כך עולה מסקר של האגודה לבריאות הציבור שבחן צריכת ארוחות בוקר וארוחות עשר בקרב תלמידי כיתות א' ברחבי הארץ.\nבסקר, אשר הוצג אתמול (ד') בכינוס החברה הישראלית לרפואת ילדים בקהילה, נשאלו הורים לתלמידי כתות א' ברחבי הארץ על הרגלי האכילה של ילדיהם. 40% מהילדים, כאמור, אינם אוכלים ארוחת בוקר כל יום, ומתוכם - 42% אינם נוהגים לאכול כלל ארוחת בוקר. 76% מילדי כתות א' אינם אוכלים כלל ירקות ופירות בארוחת הבוקר ורק כשליש מהילדים אוכלים פרי ו/או ירק כל יום בארוחת עשר. נמצא שהמזונות והמשקאות שהילדים מעדיפים בבוקר עתירים בסוכר כדוגמת עוגות ועוגיות לסוגיהם, משקאות חלב ממותקים ודגני בוקר ממותקים.\nלפי דורית וורמן וד\"ר פליציה שטרן, שתיהן דיאטניות באגודה לבריאות הציבור, אכילת ארוחת בוקר הוכחה כבר\nוורמן ושטרן ממליצות להורים להקפיד על ארוחת בוקר גם בימי החופש הגדול, שבו באופן טבעי שגרת היום משתנה. לילדים הנמצאים בקייטנה הן ממליצות לאכול משהו קל לפני, כגון: כריך עם גבינה או חביתה וירקות וכוס חלב, או יוגורט עם פירות ולחם עם חומוס או טחינה וירקות, או דגני בוקר לא ממותקים עם חלב.\nבילדים שנשארים בבית ניתן להשקיע קצת יותר: \"המגוון רחב\", הן אומרות. \"אפשר להשקיע יותר בהכנת חביתות מגוונות, סלטי ירקות, חביתיות עם גבינה, גבינות מתובלות (פפריקה, שום שמיר), מוזלי (יוגורט עם פירות וגרנולה), סלט טונה, או טוסט\"."}
{"article_id": "0,7340,L-3601709,00.html", "header_title": "עשר המשאלות של ילדכם לשנה הבאה", "full_text": "הורות נכונה ויעילה היא זו המצליחה להשפיע על התפתחות הילדים באופן המאפשר להם למצות את הפוטנציאל הגלום בהם תוך יחסי אהבה וכבוד הדדיים. הענקת החינוך הטוב ביותר האפשרי אינה משימה פשוטה: למה? בעיקר משום שהתהליך כולל לא מעט רגעים בהם על ההורים להגיב בניגוד לנטיית ליבם.\nלדוגמא, כאשר הילד מסרב באופן עקבי להירדם במיטתו ומתעקש לישון במיטת הוריו, או כאשר במקום לאכול מזון בריא ומגוון הוא מתעקש להסתפק בצריכת חטיפים וממתקים, רק טבעי שההורה יבקש למלא את רצונם של ילדיו, ובלבד שאלה יירגעו ויחדלו מלכעוס, לבכות וללחוץ.\nהתייחסות נכונה של הורים במצבי לחץ כאלה ודומיהם מחייבת מיומנויות הוריות אשר לא בהכרח נלמדו אי פעם על ידי ההורים. עשר המשאלות שלפניכם, המנוסחות כאן כפניה של הילד אל הוריו, מגלמות את עשרת העקרונות המרכזיים להורות נכונה ורגישה, אשר על פי הניסיון המחקרי והחינוכי המצטבר מאפשרים תהליך חינוכי יעיל, רגוע ונעים. יישומם העקבי (ולאורך זמן!) של עקרונות אלה סולל את הדרך להורות נכונה, המשלבת רגישות עם יכולת השפעה והובלה ומאפשרת את מיצוי הפוטנציאל הגלום בילד.\n\"כשאתם נוזפים בי אחרי שהתנהגתי לא יפה, אני נשאר נבוך ומיואש: הרי איני יכול לתקן את מה שכבר עשיתי. במקום זה, הסבירו לי מראש איך אתם מצפים ממני להתנהג. פעם בשבוע, שבו איתי ועם שאר בני הבית, ספרו לי מה הולך לקרות השבוע ואיך מצופה ממני להתנהג בכל אחת מהפעילויות. גם כשאני חוזר מבית הספר או מהגן, שבו איתי רגע על כוס שתייה ועוגייה, ספרו לי מה אתם מצפים ממני בהמשך היום, וודאו שהבנתי מה שאמרתם. כך יהיה לי קל יותר להתנהג לפי ציפיותיכם\".\n\"יש דברים שקשה לי לעשות. למשל, קשה לי להיפרד מחברים, קשה לי לעזוב את המשחקים וללכת להתרחץ, קשה לי לעזוב את הטלוויזיה כשאתם אומרים לי. במקום לנזוף בי, הכינו אותי מראש. למשל, עוד לפני שנכנסתי לבית של חבר, אמרו לי: 'אני יודע/ת כי לא קל לך להיפרד מדני, אבל אני בטוח/ה שיש לך את הכוחות והיכולת להיפרד יפה, למרות הקושי. אני מצפה כי כך תנהג כשאבוא לאסוף אותך בעוד שעה'. ההכנה מראש עוזרת לי לאסוף כוחות\".\n\"כשאני מתנהג לא יפה, אתם מיד מעירים לי, אבל מה עם כל הפעמים שבהן אני כן מתנהג יפה? אל תיקחו גם אותן כמובן מאליו. שימו לב לכל שיפור קטן בהתנהגות שלי, ציינו ופרגנו למאמצים שלי להשתפר, גם אם התוצאות עדיין לא מאוד גדולות. אם אשיג את תשומת הלב שלכם בהתנהגויות חיוביות, לא אצטרך להשיג אותה באמצעים שליליים. אף פעם לא נמאס לי לשמוע כמה אני טוב ומוצלח, ואם תגידו לי את זה הרבה, בסוף אאמין לכם ואתנהג בצורה טובה ומוצלחת\".\n\"כשאתם כועסים עלי, אני מתנצל ומבטיח הבטחות כמו 'לעולם לא להשאיר יותר את הכלים על השולחן כשסיימתי לאכול, לא להכות את אחותי או לבעוט בקיר'. אבל אם אתם מסתפקים בזה, כל מה שאלמד הוא להתנצל ולהבטיח. אם אתם רוצים שאלמד גם לקיים, אל תוותרו לי. למדו אותי שלהתנהגויות שליליות שלי יש תגובות שליליות אמיתיות. רק כך אלמד להתאפק ולשלוט ברגשותיי והיכולות הללו חשובות לחיי\".\n\"כשאני מדבר אליכם בחוצפה ובחוסר כבוד, או כשאני נכנס להתקפי זעם, הפסיקו אותי מיד ואל תתנו לי להמשיך ולהגזים עוד ועוד עד שתפסיקו אותי. קשה לי לדעת מתי עברתי את הגבול, ואני מחכה לרמז מכם. כשאתם מחכים עוד ועוד, אתם גורמים לי להתבלבל, וגם הופכים בעצמכם כועסים יותר ויותר. במקום לחכות ולהגיב אלי אחרי שאיבדתם את העשתונות, עצרו אותי בהתחלה, כשאתם עוד שולטים בעצמכם\".\n\"אני יודע שקשה לכם לראות אותי כועס, צועק ובמיוחד בוכה. אני יודע שקשה לכם במיוחד כשאתם אלה שגורמים לי לכעוס ולהצטער, כשאתם מנסים לחנך אותי. תבינו אותי: אני רואה רק את הכאן והעכשיו – את הג'ינס היוקרתי שלא רציתם לקנות לי, למרות שלכולם קנו ואת מפתחות הרכב שלא נתתם לי רק כי לא חזרתי אתמול בזמן.\nהתפקיד שלכם הוא לראות את העתיד שלי: את היכולת שלי להתאפק, לחכות בסבלנות, לקבל הוראות, להתגבר על תסכול. אם אתם לא תלמדו אותי את כל אלה, מי ילמד? המורה בבית הספר שתכעס עלי? המפקד בצבא שידיח אותי? הבוס בעבודה שיפטר אותי?\"\n\"כשאגדל, אני רוצה להיות אדם טוב. אני רוצה להיות מאושר. אני רוצה שיהיו לי חברים. אבל ממי אלמד לעשות זאת אם לא מכם? הראו לי דוגמאות להתנהגות מתחשבת בסביבה, הסבירו לי שלפעמים עלי לנהוג בניגוד למאוויי, עלי לוותר, לראות את האחר ולהתאפק. חזקו אותי כשאני מתנהג כך ועצרו אותי בנחישות כשאיני מתחשב באחרים\".\n\"עשו לי טובה: החליטו מראש מה אתם חושבים על כל מיני התנהגויות שלי. כשאחד מכם אומר לי שעלי לחזור הביתה מוקדם והשני מרשה לי עד מאוחר, כשאת אמא מרשה לי לאכול מה שאני רוצה ומתי שאני רוצה ואבא מקפיד על ארוחות מסודרות ללא נשנושים מיותרים, אני מתבלבל ומתקשה לשנות את ההתנהגות שלי\".\n\"אני יודע שאתם מרגישים אשמה כלפיי. אתם מאמינים שאתם לא מבלים איתי מספיק, אולי פירקתם לי את הבית ואתם כועסים על עצמכם, אולי אתם חושבים שאינכם מרוויחים מספיק כדי לתת לי את כל מה שאני רוצה. אבל למעני, אל תתנו לרגשות האשמה האלה להדריך אתכם בהורות. גם אם אתם נמצאים איתי מעט, בזמן הזה אל תפצו אותי, אל תוותרו לי, אל תהיו חברים שלי ואל תנסו לרצות אותי. אני מעדיף שתהיו הורים אמיתיים גם בזמן המועט הזה: תחנכו אותי, תלמדו אותי, תעניקו לי גבולות מוצקים שעליהם אוכל להישען. גם אני יודע שבסופו של דבר, מה שהכי חשוב זה שאתם אוהבים אותי\".\n\"הורים יקרים, אם תיישמו את תשע בקשותי המפורטות מעל בעקביות, ברגישות ובנחישות - אני בטוח כי אצליח להתגבר על הרבה אתגרים ומכשולים הצפויים לי בחיי ולהגשים את יכולותיי לגאוותי ולגאוותכם\".\n\"שנה טובה לכם הורים יקרים!\""}
{"article_id": "0,7340,L-3499277,00.html", "header_title": "מהן פחמימות טובות ולמה אסור לוותר עליהן", "full_text": "מחצית מכמות הקלוריות היומית בתפריט מאוזן לאדם בריא המעוניין לשמור על בריאותו אמורה להגיע מפחמימות. כשהמטרה היא הפחתת משקל רצוי לצמצם במעט את כמות הפחמימות היומית. פחמימות, בניגוד לתדמית הגרועה שנוצרה להן, הן חומר אנרגיה החיוני להפעלת כל התהליכים בגוף ולניצול השומנים כמקור אנרגיה. אמנם להפחתת כמות הפחמימות ידועה השפעה על האצת ההרזיה, אולם לאורך זמן – בהיעדרן מואטים כל התהליכים בגוף, ובכללם גם שריפת הקלוריות. לכן התשובה לשאלה \"פחמימות – טוב או רע להרזיה‭\"?‬ היא \"תלוי‭.\"‬ תלוי מה אוכלים וכמה אוכלים.\nהפחמימות הפשוטות הן סוכרים, וכל מה שמתוק מכיל סוכרים פשוטים, אלא אם הומתק באופן מלאכותי. סוכרים פשוטים הם כאלה המספקים\nהפחמימות המורכבות קיימות במזונות העמילניים. עמילן הוא פחמימה מורכבת, המכילה שרשרת של סוכרים פשוטים שהגוף צריך לפרק כדי לאפשר לסוכר להיספג בגוף. התהליך הזה נמשך יותר זמן ולכן תורם לתחושת שובע ממושכת. \"‬כללית ניתן לומר כי פחמימה מורכבת טובה יותר להרזיה מפחמימה פשוטה, אלא שיש טובות יותר וטובות פחות בתוך הקבוצה הזאת. פחמימה מורכבת מעובדת, כמו קמח לבן, מתפרקת בגוף מהר יחסית לפחמימה מורכבת העשויה מגרעין מלא ומכילה סיבים שמאטים את התהליך ומאריכים את תחושת השובע. זו הסיבה לכך שלטובת הפחתת משקל, מוטב לבחור מזונות כמו חיטה מלאה, אורז מלא, תירס, עדשים, גריסים ושיפון. וכשאין לחם מלא בסביבה ניתן לקבל אותו אפקט באכילת לחם לבן עם ירקות\".\nהדיאטנית מלי תבור, מנכ\"ל ‭\"EZOON\"‬ להרזייה, מדגישה כי כל תהליך המתרחש בגוף מתחיל למעשה בזכות פחמימות, בזכות הגלוקוז. \"הפחד מפחמימות הוא 'אישיו' גדול, אבל כל הספרים המקצועיים מדברים על השומנים הנשרפים בלהבת הפחמימות. הגוף חייב לשמור על רמת מינימום של סוכר, וכשהוא אינו מקבל מספיק סוכר מהמזון הוא מייצר גלוקוז מחלבון ומסתכן בנזק בלתי־הפיך למבנים שונים בתוכו.\nנוסף לכך, אי אכילת פחמימות יוצרת הרגשה גרועה של עצבנות, חוסר־ריכוז, עייפות ורעב. הפיצוי מובנה ואז באים הביתה ומתנפלים על המקרר כשהבסיס הוא פיזיולוגי ואליו מצטרפים אלמנטים רגשיים והתנהגותיים. זה אופייני לאנשים שלא אוכלים במהלך יום העבודה ולא חשים רעב, בזכות האדרנלין, ואז בדרך הביתה מרגישים שהם על סף עילפון מרעב, וגם לרבים שבמהלך השבוע חיים במרוץ בלי להקפיד על תזונתם ובלי לחוש רעב ופתאום בסופי השבוע הם כל הזמן רעבים‭.\"‬\nקרקו מאמינה שהשם הרע שיצא לפחמימות בהקשר של הרזיה נובע מהנטייה להפריז מאוד בכמויות כשאוכלים פחמימות. הן מהוות חלק מכל ארוחה מסודרת – תפוחי־אדמה, אורז, פסטה, לחם, אבל הן גם הבחירה הראשונה כשמתחשק סתם לנשנש משהו – בייגלה, פופקורן, חטיף מלוח או מתוק. במקרים האלה מדובר לרוב באכילה רגשית, ואכן, אכילת פחמימות מעלה את רמת הסרוטונין ומביאה מיידית לשיפור בתחושה הכללית. ‬\"כשאוכלים פחמימות הגוף מפריש הורמון שנקרא אינסולין שגורם לכך שהגלוקוז ייצא מהדם ויגיע לכל תא בגוף. אינסולין הוא הורמון של בנייה, לא של פירוק, גם לגבי שומנים. אצל רבים הסובלים מעודף משקל מתגלה עמידות לאינסולין בשל הפרשה מרובה שלו, ואז במעגל קסמים הם רעבים כל הזמן, נוטים לצבור עוד ועוד שומן וחווים תשוקה לפחמימות כל הזמן. זהו מצב קדם סכרתי וזו ממש התמכרות. עמידות לאינסולין נחשבת חלק מהתסמונת המטבולית, הקשורה לעלייה בסיכון לתחלואת לב וכלי־דם\". ‬\nאיך פותרים את הקונפליקט? איך גם מספקים לגוף את הפחמימות הנדרשות לו וגם מפחיתים משקל? כדי להימנע מהאפקט המעודד השמנה של האינסולין מציעה מלי תבור לפזר את אכילת הפחמימות על־פני היום, כדי שהפרשת האינסולין תהיה מצומצמת. חשוב גם לשלב פחמימות עם חלבון וירקות בארוחה (למשל, פסטה עם בשר וסלט עדיפה על פסטה ברוטב עגבניות) כדי להגיע לשובע ולהפרשה מופחתת של האינסולין.\nקרקו מציעה להיעזר במדד הגליקמי, שמסווג את המזונות לפי השפעתם על קצב פירוק הסוכרים מהמזון וספיגתם, ולפי השפעתם על יציבות רמת הסוכר בדם. שני הנתונים האלה משפיעים על משך תחושת השובע ועל פירוק השומן בגוף. מזונות בעלי מדד גליקמי נמוך טובים לפיכך להרזיה, בניגוד לאלה שהמדד הגליקמי שלהם גבוה.\nבמסגרת דירוג הארוחות לפי המדד הזה, מציעה קרקו להעדיף לחמים מדגנים מלאים על פני לחם לבן, פיתות, באגטים ופריכיות אורז, להעדיף מוצרי דגן מלא ופסטה מלאה על מוצרי קמח לבן מאותה משפחה, לבחור דגני בוקר עשירים בסיבים על־פני אלה המתוקים, בטטה במקום תפוח־אדמה, גריסים/ פסטה/ אפונה/ תירס/ בורגול על־פני אורז או קוסקוס, פחמימות עם ירקות על־פני תוספת פחמימתית בלבד, דובדבנים/ שזיפים/ אפרסקים/ פירות הדר/ תפוחים/ אגסים ותותים על־פני אבטיח/ תמרים/ אננס/ צימוקים ופירות משומרים, ויוגורט דיאט או גלידה דלת שומן על־פני עוגיות/ ביסקוויטים/ חטיפי דגנים וממתקים.\n\"ההבדל בין שוקולד ללחם איננו בפחמימה אלא בשומן הנלווה לה, ועם השומנים צריך להיזהר‭,\"‬ אומרת תבור. \"מי שצריך את המתוק האמיתי, צריך פשוט להיות יותר זהיר עם כמות השומן שבאוכל שלו. הכי מומלץ בעיניי לאכול, למשל, מנה של חזה עוף וירקות עם 3־4 כפות אורז, ואז ליהנות מכדור גלידה אחד לקינוח כשרוצים להפחית משקל. כשרוצים רק לשמור על המשקל אפשר לאכול בארוחה כזאת גם שש כפות אורז בלי לוותר על כדור הגלידה או חטיף השוקולד הקטן בסוף. אני בכלל בעד מתוק בסוף הארוחה – זה קוד לסיומה וזה טוב לגוף וגם לנפש‭.\""}
{"article_id": "0,7340,L-3597987,00.html", "header_title": "ADHD: האם לתת לילד ריטלין?", "full_text": "מדי שנה 2-3% מהילדים בישראל מאובחנים כסובלים משילוב כזה או אחר של הפרעת קשב וריכוז, היפראקטיביות, תוקפנות ואימפולסיביות, אך על פי נתונים בינלאומיים, ההפרעה באה לידי ביטוי בהתנהגותם של לא פחות5-10% מהילדים עד גיל 18.\nהתסמונת מאובחנת בדרך כלל מעל גיל שלוש ומתבטאת בקשיים משמעותיים בריכוז ובהפרעות התנהגות בלתי נשלטות בגן, בבית הספר ובבית. הורים ומחנכים מוצאים את עצמם מתוסכלים, חסרי אונים ואובדי עצות מול ילדים בעלי פוטנציאל ויכולות מוכחים, המתקשים להקשיב או להתרכז לאורך זמן. הילדים גם נמנעים או מסרבים לבצע מטלות החשובות להתפתחותם הלימודית והחברתית, מתקשים להבליג ולהיות סובלניים ולעיתים קרובות פועלים באגרסיביות ובחוסר דרך ארץ כלפי הוריהם, אחיהם וחבריהם.\nכאשר קשיים התנהגותיים אלה נמשכים לאורך זמן, הדבר מסכל במידה רבה את יכולתו של הילד למצות את הפוטנציאל הלימודי הגלום בו ומהווה קרקע פורייה להיווצרותם של יחסים טעונים, קשים ומעיקים בין ההורים לבין עצמם, בין ההורים לבין מחנכי הילד במסגרת החינוכית אליה הוא משתייך ובין הילד לשאר בני המשפחה.\nהכישלון המתמשך של ההורים והמחנכים המודאגים לסייע לילד להתגבר על קשיו באמצעות ארגז הכלים החינוכי שברשותם, מביא אותם באופן טבעי לפתחם של אנשי הרפואה, בכוונה לקבל מענה תרופתי לסבלם. ואכן, כיום מיליוני ילדים בעולם הסובלים מקשיי קשב, ריכוז והתנהגות נוטלים מדי יום תרופה, בעיקר ריטלין ודומיו, במטרה להקל על סבלם ולאפשר להם להיפטר במידת האפשר מקשיים אלה.\nאין זה סוד כי קיים ויכוח סוער, טעון ולעיתים אף מתלהם בין אלה המתנגדים בלהיטות לשימוש בריטלין לבין אלה המסבירים באותה מידת להיטות כי ללא התרופה אין כמעט סיכוי לסייע באופן משמעותי לילדים. ההורה המתבונן בילדו הסובל, הכואב את חוסר יכולתו החינוכית לסייע לו, מוצא את עצמו מבולבל ומחוסר יכולת להחליט על הדרך הטיפולית בה עליו לנקוט.\nמטרתי בטור זה היא להציע להורים ולמחנכים שלוש עובדות המבוססות על ידע מחקרי ודרכי פעולה מעשיות, אשר יאפשרו להם לצאת מן המבוכה ולצעוד בבטחה לקראת הפתרון החינוכי האופטימאלי לילדיהם:\nכאשר הרופא המומחה לכך נותן את התרופה המתאימה המתחשבת בגילו של הילד, בטבעם של קשיי ההתנהגות המופגנים ובתופעות הלוואי הצפויות (כמו עם כל תרופה אחרת) ובהנחה כי הילד לוקח בעקביות את התרופה בזמנים שנקבעו - מרבית הסיכויים שהתרופה תקל על הילד לתפקד היטב במצבים בהם הוא מתקשה ללא התרופה. יש לזכור כי השיפור בתפקוד, בהתנהגות ובתחושתו הטובה של הילד יישמר רק בשעות שהילד נמצא תחת השפעתה של התרופה.\nגם אנשי המקצוע המצדדים במתן תרופה לילדים הסובלים מהפרעות קשב והתנהגות, היו מעדיפים להימנע מכך ולהסתפק בהנחיית ההורים והמחנכים של הילד ביישום תוכנית התערבות חינוכית יעילה. ואכן, הנחיית המבוגרים המשמעותיים בחיי הילד על ידי מומחים בניתוח התנהגות ליישום תוכנית התערבות מותאמת לילד, מתועדת במחקרים כאפקטיבית ביותר, עד כדי ביטול הצורך בשימוש בתרופה.\nהבעיה היא שהתערבות חינוכית כזו הינה תובענית ומבוססת על שינוי התנהגות הילד באמצעות שינוי דרכי תגובתם והתייחסותם של הוריו ומוריו. מכאן גם נובעים המורכבות והקושי ולעיתים הרתיעה מבחירת דרך זו. אין זה פשוט כלל ועיקר למבוגרים לשנות את דרכי ההתייחסות המושרשים שלהם להתנהגות ילדיהם ומכאן גם מובנת הנטייה לפנות לערוץ התרופתי ולקוות כי משם תבוא הישועה.\nשילוב סינרגטי מעשי ויעיל - ההשפעה הטובה של התרופה על יכולתו של הילד להקשיב, להתרכז ולמתן את התנהגותו האימפולסיבית, יוצרת נקודת פתיחה נוחה לעבודה חינוכית נכונה עם הילד. תחת השפעתה של התרופה גדלה הסבירות כי ייווצרו הזדמנויות פז להורה להעביר את מיקוד ההתייחסות ותשומת הלב שלו מקשיי ההתנהגות של הילד אל התנהגויותיו הנאותות ולחזקן בחום.\nבנוסף לכך, תחת השפעת התרופה, יקל על ההורה והמורה לאתגר את הילד לבצע משימות מורכבות יותר ולחזקו על שיפור והצלחה, להתעלם מהתנהגויות בלתי ראויות שוליות ולהפסיק בהצלחה התנהגויות בלתי רצויות.\nלסיכום, תחת השפעתה של התרופה יהיה זה קל יותר להנחות את ההורים והמורים לביצוע עקבי ונכון של התערבות חינוכית יעילה אשר תאפשר בסופו של דבר את הדהייה ההדרגתית של מתן התרופה עד להפסקה מוחלטת או את נטילתה באופן נקודתי בלבד על פי הצורך.\nהגדירו לעצמכם באופן אופרטיבי את קשיי ההתנהגות הייחודיים של ילדכם. מה הוא בדיוק עושה? מתי? בנוכחות מי והיכן? לדוגמא: מתקשה / מסרב להכין שעורי בית לבד, בעיקר במקצועות חשבון ועברית, בוכה שקשה לו ולעיתים זורק את המחברות וכלי הכתיבה.\nאיספו נתונים באופן שוטף על שכיחות הופעת קשיי ההתנהגות של ילדיכם, בכדי לעמוד על השינויים החלים בהתנהגויותיו של הילד כתוצאה מהתהליך ההתערבותי. דף רישום כזה יכלול סעיפים כגון יום, זמן, תיאור ההתנהגות, באילו נסיבות התרחשה ההתנהגות, כיצד הגבתם על ההתנהגות ובמידת הצורך, תיעוד מועדי ומינוני לקיחת התרופה הניתנת לילד על ידי הרופא המומחה.\nהבטיחו את הצלחתו של הילד במטלות הלימודיות והאחרות על ידי הקפדה על רמת קושי מתאימה (הגבוהה ביותר המאפשרת הצלחה בביצוע), מתן חומרי למידה מעניינים הכוללים הגדרת משך הזמן לביצוע המטלה ומקום למשוב מיידי על הצלחה והשתדלות.\nהקפידו על מעבר הדרגתי מסביבה לימודית שקטה ללא הפרעות - לסביבה לימודית טיפוסית, המאופיינת ברעש ובצפיפות מסוימת.\nשימרו ככל האפשר על רוטינות קבועות במהלך השבוע (ארוחות, שיעורי בית, הליכה לישון).\nהכינו את הילד לקראת קשיים צפויים על ידי שיחה מקדימה, לדוגמא: \"אנחנו הולכים לקניון, יהיו שם הרבה אנשים וחנויות. אני מצפה שתחזיק לי את היד. אנחנו ניכנס ביחד לחנות הבגדים ונבחר בגדים בשבילך ובשבילי. יכול להיות שיהיה לך קצת קשה. למרות זאת, אני מצפה ממך להמתין בסבלנות. לאחר מכן, נלך לחנות שאתה הכי אוהב ותוכל לבחור מתנה\".\nוודאו כי הילד מבין מהי ההתנהגות הראויה כאשר הוא ניתקל בקושי ובמצב מתסכל ותרגלו איתו תגובה נאותה אלטרנטיבית.\nחזקו ועודדו את הילד במינונים מוגברים על ביטויי איפוק, הבלגה, הקשבה והתמודדות נאותה עם קשיים ועל משכי זמן (אפילו אם הם קצרים), בהם לא הפגין התנהגות בעייתית.\nאל תאפשרו לילד להפגין התנהגויות לא ראויות כאשר הוא ניתקל בקושי על ידי הגבה נחושה, עקבית ואחידה של אי קבלת ההתנהגות הלא ראויה. לדוגמא, אמרו: \"לא מקובל עלי!\" ו/או \"הפסק מיד!\" בקול שקט, רגוע אך תקיף, ללא ויכוחים, איומים וניסיונות לשכנע.\nתוך היוועצות עם הגורם הרפואי, הפחיתו באופן הדרגתי את נטילת התרופה, תוך שמירה על יישום עקבי של גישתכם החינוכית החדשה."}
{"article_id": "0,7340,L-4119114,00.html", "header_title": "מסיבת יום הולדת שנה ב-30 אלף שקל. מוגזם?", "full_text": "לבקשת המארגנים, הגיעו כל הנוכחים כשהם לבושים באותם צבעים: כחול, אדום, תכלת ולבן. החצר הייתה עמוסה בשלל קישוטים בצורת ציפורים, בעל החיים האהוב ביותר על עומר, חתן השמחה.\nעל השולחן הונחו מגשים עם עוגיות בצורת בעלי כנף ועוגת קצפת חגיגית מעוטרת בציור של ינשוף. עומר הולבש בחולצה עם הדפס דומה וחבש כתר לראשו. במקביל פעלה בחצר פינת צילום עם בד מיוחד ברקע בצבעי המסיבה, שבה תועדו האורחים לצד בעל המסיבה.\nכחלק מהדקורציה מוסגרו תמונות שלו, שוב - בצבעים שנקבעו מראש, וכל אורח הוזמן לבחור צילום שחביב עליו במיוחד ולקחת אותו כמזכרת הביתה. בנוסף, כחלק מהתוכנית, הוקרנו ברקע תמונות של עומר. זה לא היה כל כך מפתיע, אם לא היה מדובר במסיבת יום הולדת של ילד בן שנה.\nהאישה שמאחורי ההפקה המושקעת היא נעמה אורבך ‭(33)‬ מתל-אביב, בעלת הסטודיו \"נעמה - מגשימת מתנות\" שעוסק בבניית קונספטים ייחודיים לימי הולדת. עומר הוא הבן הבכור שלה ושל בעלה, יועץ התקשורת אורי שלו ‭,(34)‬ ולא, היא לא חושבת שהחגיגות היו מוגזמות.\n\"יום הולדת כזה בגיל כל כך צעיר אולי נשמע תמוה לאנשים מסוימים, כי לילד לא באמת משנה מה קורה מסביבו, אבל אני הרגשתי צורך להשקיע‭,\"‬ היא מסבירה. \"נכון, רוב ההורים חוגגים את זה בבית בשקט, אחרים מציינים את התאריך בחוץ עם קפה ועוגה, אבל אני רציתי להרים אירוע כזה, אפילו אם הוא רק בשבילי. אני אוהבת את הקישוטים ואת תשומת הלב לפרטים הקטנים. אחרי שהעליתי תמונות ממסיבת הציפורים של עומר לפייסבוק, קיבלתי המון תגובות נלהבות. הרבה הורים התחילו לשלוח אליי שאלות לגבי איך כדאי להם לחגוג, גם אם מדובר ביום הולדת שנה‭.\"‬\n\"עומר בדיוק חוגג יום הולדת בקרוב, ומבחינתי זו הזדמנות נוספת לבטא יצירתיות. הפעם ננסה דברים חדשים. בשנה שחלפה מאז יום ההולדת הקודם הטעם שלו קצת התחלף, לכן החלטנו ללכת הפעם על נושא אחר – מכוניות‭.\"‬\n?\n\t פתאום זה נשמע הגיוני יחסית לימי ההולדת המושקעים של גיל שנה. הנה, גם משפחת בר-טל מיקנעם התגייסה להפיק מסיבה מתוקתקת להפליא לציון יום ההולדת הראשון של הבן, אילון, וגם היא נסובה סביב נושא מרכזי אחד. \"היו בחדר צלחות פו הדב, מפיות פו הדב, בלונים, בובות ודגלוני פו הדב, פינות יצירה בנושא פו הדב ולא פחות מארבע עוגות שונות – עם ציור של פו הדב, כמובן‭,\"‬ מספרת בהתלהבות האם אסתי ‭,(30)‬ אשת חינוך הנשואה לנדב ‭,(34)‬ סמנכ\"ל תפעול בחברת תשתיות.\n\"תיכננתי את היום המיוחד הזה עוד כשאילון היה בן שמונה חודשים‭,\"‬ היא נזכרת. \"היו כאלה שאמרו לי, 'עזבי, זה רחוק, אל תחשבי כל-כך קדימה‭,'‬ אבל אני אוהבת להכין דברים. זה כל הכיף. ידעתי מההתחלה שיום ההולדת יהיה בנושא פו הדב. גם החדר שלו מעוצב ככה. הוא מאוד אוהב את הדמות הזאת – כנראה שלא הייתה לו יותר מדי ברירה. כבר כשהייתי בהיריון, דיברתי כל הזמן על פו, עד שכולם צחקו עליי ואמרו שהילד בטח ייצא דומה לו. למזלי, זה לא קרה‭.\"‬\nלאירוע, שהתקיים במועדון של קיבוץ החותרים, הגיעו 60 מוזמנים, ובהם בני משפחה וחברים קרובים. בר-טל, המפיקה בפועל, רקמה לוח זמנים צפוף: מפגש פתיחה, הקרנת סרט בכיכובו של ילד יום ההולדת ושלל אטרקציות כמו ג'ימבורי, אוהל כדורים, פינות יצירה, הפעלות מוזיקליות וארוחת פלאפל משותפת בתוספת קפה ועוגה למבוגרים.\nלמרות הלו\"ז העמוס, ריבוי האורחים וההתרחשות המגוונת, בר-טל לא חששה שאילון הקטן יאבד את קור הרוח. \"אני מכירה את הילד שלי, ואם הייתי חושבת שזה לא בשבילו, לא הייתי עושה לו את זה‭,\"‬ היא אומרת. \"אז נכון שהוא הגיע באיחור אופנתי ושהיו לו דמעות בקצה העיניים ברגע שהוא ראה כמה אנשים יש שם, אבל תוך דקות הוא קלט את העניין וממש זרם.\n\"יכולתי לראות איך הוא נהנה מכל רגע. אחרי המסיבה הוא חזר הביתה טעון באנרגיות מיוחדות. מלכתחילה היה לי ברור שגם אם הוא לא ייכנס לאווירה מהרגע הראשון, זה עניין של דקות עד שיישבר הדיסטנס. גם אם הוא לא יזכור בעתיד את הכיף הגדול, אנחנו דווקא כן‭.\"‬\n\"מהניסיון המקצועי שלי, דווקא יום ההולדת הזה הוא הכי מרגש עבור ההורים. ברור לכולם שזה לא בשביל הילד. זה נטו למען אמא ואבא, אבל בעוד כמה שנים זה יהיה תענוג צרוף לשבת יחד ולראות את התמונות מיום ההולדת הראשון. אין כמו השנה הראשונה, והמסיבה הזו היא כמו חותמת שמכריזה: 'אני כאן כבר שנה, ולא עוברים בשתיקה על כזה אירוע'\".\n\"כל החיים אומרים לי שאני מגזימה, גם אם תמיד במובן החיובי של המילה. אני לא חושבת שיש פה מקום אמיתי לביקורת, כי לא עשינו איזה\n.\n\t זו הייתה מסיבה מושקעת בעלות מינימלית, והיה לנו נהדר לראות את אילון מוקף בחברים שהוא אוהב. אין שום דבר שלילי באירוע שהוא בסך הכל יום כיף. מה רע? גם לסבים, לסבתות ולהורים מותר ליהנות\".\n\"הפקה אחרת‭.\"‬\n\"לא, כי הזמנתי רק אנשים שבאמת רוצים להיות איתנו ביום השמחה‭.\"‬\nלרוית כרמלי ‭(30)‬ לא יצא לעשות בריתה לבתה מיקה, אז היא החליטה לפצות אותה באירוע גדול שהתקיים כשהבת הגיעה לגיל שנה. כרמלי, עובדת במשרד יח\"צ, ובעלה עמית צרור ‭,(35)‬ העובד כעצמאי, שכרו אולם בעיר מגוריהם תל-אביב ומילאו אותו בהפתעות - שלטים מיוחדים שהכין גרפיקאי במיוחד ליום הולדתה של מיקה, מתקנים מתנפחים ומכשירי פלייסטיישן לילדים ושולחנות סנוקר לקהל המעט בוגר יותר. וכך, בזמן שליצן בידר את הקטנטנים, נהנו המבוגרים מאוכל ומשתייה בפינות הישיבה המעוצבות בלבן ‭\")‬כי לא רציתי את כיסאות הפלסטיק הסטנדרטיים\").‬\nבסך הכל מנה הקהל כ‭50-‬ איש במגוון רחב של גילים. \"מצאתי מענה לכל גיל ולכל עניין‭,\"‬ מתגאה כרמלי. \"מיקה הייתה מאושרת. היא צחקה והביעה שביעות רצון מכל מה שקרה סביבה והחזיקה מעמד די יפה בהתחשב בגודל של האירוע‭.\"‬\n\"בדיוק כדי למנוע מצב כזה דאגתי שהיא תישן טוב בצהריים. חוץ מזה, היא הייתה מוקפת בהתרחשויות, אז להירדם זו לא הייתה ממש אופציה. הייתה לה קצת יותר בעיה עם בובות הענק שהבאנו למקום – הן ממש הפחידו אותה בהתחלה. אבל זה עבר, ואחרי כמה דקות היא התיידדה גם איתן‭.\"‬\n\"יותר מ‭30-‬ אלף שקל. זה בכלל לא נראה לי מוגזם כי זה היה בטוב טעם, ולמרות כל ההשקעה זה לא היה מנקר עיניים\".\nכרמלי מספרת שבגן של בתה הביעו תמיכה בהחלטה שלהם. \"הגננת המליצה לעשות אירוע רגוע ומצומצם יותר דווקא בגיל שנתיים ולא בגיל שנה, כי אז הילדים כבר קצת יותר ערים למה שקורה סביבם ונבהלים יותר בקלות‭,\"‬ היא אומרת. \"אני חושבת שאם כבר רוצים לחגוג מתישהו, אז עדיף באמת לעשות את זה מוקדם. הילדים מגיבים יותר טוב ככל שהם פחות מבינים.\n\"אני לא מכחישה שהאירוע הזה היה בשבילנו. הוא נבע קודם כל מהצורך שלי כאמא. אבל חשוב לזכור שגם מיקה הרוויחה על הדרך: היו שם פעוטות בני גילה, והיא הרגישה בבירור שמשהו מיוחד קורה שם. שלא לדבר על כל המתנות שקיבלה\".\nאבל מעבר לשיקולים הפרקטיים שקשורים בהתפתחות הילד, היו מעורבים פה גם חשבונות פשוטים הנוגעים למאזן השמחה והעצב.\n\"הגישה שלנו היא שצריך לחגוג כמו שצריך בכל הזדמנות שיש‭,\"‬ אומרת כרמלי. \"חיכינו למיקה די הרבה, כי לקח זמן עד שהריתי, ככה שזו כבר סיבה לחגיגה. חוץ מזה, שני ההורים של עמית נפטרו צעירים בהפרש זמן קצר ואמא שלי נפטרה חודשיים לפני החתונה שלנו. עברנו מספיק בחיים, ולכן אנחנו משתדלים תמיד לחפש את השמחות הקטנות האלה ולהיזכר באלה שאיבדנו דווקא ברגעים המרגשים\"."}
{"article_id": "0,7340,L-4099063,00.html", "header_title": "עצרת האוהלים: \"לממשלה תחליף, לאזרחים אין\"", "full_text": "באחד ממפגני המחאה הגדולים ביותר שנראו בשנים האחרונות בארץ, צעדו אמש (שבת)\nמכיכר הבימה לרחבת מוזיאון תל-אביב ומחו על מחירי הדיור ההולכים ומאמירים, ועל התגובה הרפה של הממשלה. הפגנת הענק השתלבה בזו של המתמחים, בחרם על מוצרי החלב ובמאבק נגד מחירי הדלק - ובעצרת כבר כונתה המחאה \"תחילתה של מהפכה חברתית\".\nצילום: חגי דקל, אסי כהן\nהקהל בעצרת קרא בוז בעת שנשמע שמו של ראש הממשלה, בנימין נתניהו. \"באנו לקחת את המדינה שלנו בחזרה\", הכריזה דפני ליף, יוזמת מחאת הדיור. לאחר סיום העצרת, חסמו מאות מהמשתתפים את צומת הרחובות אבן גבירול-קפלן - ופונו בהמשך באלימות.\nהמפגינים צעקו: \"אדוני השוטר, גם אתה שווה יותר\", וקצין המשטרה הזהיר אותם כי יפונו בכוח, אם לא יתפנו. כשעה לאחר מכן, החלה המשטרה לפזרם באמצעות סוסים ועשרות אנשי יס\"מ - והמפגינים זרקו לעברם חפצים. במהלך הפינוי נזרק גם רימון עשן. בהמשך נחסמו גם שדרות בן-ציון בתל-אביב. מהמשטרה נמסר כי עוכבו 43 בני אדם שחסמו כבישים, תקפו שוטרים והשליכו רימוני עשן. 11 מתוכם יובאו היום להארכת מעצרם.\nצילום: חגי דקל\n\"לכל ממשלה יש תחליף, לאזרחים אין\", אמרה אחת הנואמות בעצרת, קרן עזוז, סטודנטית לעבודה סוציאלית במכללת תל-חי, מהמאהל בקריית שמונה. \"היום אנחנו מלוכדים יותר מתמיד. אמנם בממשלה אומרים שמחירי הדיור נמוכים יותר בפריפריה, אבל מה שהממשלה שוכחת לציין שהשכר בפריפריה הוא הרבה יותר נמוך מתל אביב, ושמחיר הדירות במרכז עולה גם בדרום וגם בצפון. אני שואלת מה עם התעסוקה בפריפריה שלא נמצאת, נעדרת\".\nליף היתה המומה למראה ההמונים שעמדו מולה בעצרת במוזיאון תל-אביב. \"אני בשוק ממה שקורה כאן. אני חושבת שזה לא ייאמן כמה אני וכל אדם שפתח אוהל בשבוע האחרון התרגלנו לכעוס לבד. הייאוש היה אדיר, אבל אנחנו לא לבד. בחיים לא חשבתי שבזה שאוותר על הדירה שלי - אמצא את הבית\", אמרה ליף.\n\"אנחנו ברחוב ורוצים להישאר פה\", הוסיפה הצעירה שהפכה לפנים של המאבק, ועוררה מחיאות כפיים סוערות. \"זו מחאה של העם, של כל בנאדם, מסטודנט לאנשים קשי יום. קורת גג היא הבסיס שלכולם אמור להיות. יש אנשים שנאבקים על כל פרוטה כדי להיאבק על קורת גג. בואו נזכיר למי שיושב במגדל השן שיש כאן עם שישן באוהלים. יש פה הרבה מה לתקן וזו הסיבה שכל כך הרבה אנשים נמצאים כאן\". היא פנתה לנבחרי הציבור: \"תשברו את הראש, אנחנו נבנה מדינה משלנו, מדינה בתוך מדינה ונקים אוהלים. אנחנו לא פראיירים ואנחנו הכוח, אנחנו העם\".\nליף הסבירה כי כלל המוחים מאוחדים במאבקם: \"מותר לא להסכים, אבל יש דברים שהם הבסיס. גג זה הבסיס, בית זה הבסיס, אנחנו זה הבסיס שעליו המדינה בנויה. אנחנו חייבים לתבוע את שלנו כי בתנאים האלה לא יהיו לנו חלומות. אין זמן לחלום כשמכסים שכר דירה ומשכנתא. אנחנו רוצים דיור בר השגה לכולם, בשביל פתרונות צריך לעשות רעש, יש נבחרי ציבור\".\nהיא תקפה את ראש הממשלה: \"ביבי, דחפת אותנו לנקודת שפל. ביבי, שברת את גב הגמל והגמל משתולל ברחבי הארץ. ביבי, אם לא תתקן, אתה מפוטר\".\nעצרת ההמונים שימשה לא רק להבעת מחאה בסוגיית הדיור, אלא גם סיפקה במה למוחים נגד התייקרות מוצרי המזון וכן לשותפים למאבק הרופאים. בעצרת נשאו דברים גם סטודנטית לרפואה מאוניברסיטת בן-גוריון, חגית אופיר, וענבל קרניני, עובדת סוציאלית שכבר התנסתה במאבק לפני כמה חודשים.\nעוד עלתה לדוכן הנואמים מורה לאזרחות, רונית, שהתלוננה על מצבה העגום\nשל מערכת החינוך: \"מערכת החינוך בישראל הופכת לעסק. כמות הכסף שיש להורים בארנק היא זו שקובעת את איכות החינוך שהם יקבלו. חייבים לשחרר את בתי הספר מהצורך לשנורר כסף מההורים והתורמים\".\n\"מר נתניהו, ניאלץ להיפרד כידידים\", קרא יגאל רמב\"ם, ממארגני המחאה, \"דרכינו נפרדות, אתה מפוטר!\". בקהל נשמעו בתגובה קריאות \"ביבי הביתה\". יהודה אלוש, שהגיע מהמאהל בבאר-שבע, חיזק את דעתו: \"ממשלה שמנה ושבעה, נמאסתם. באנו היום להגיד לכם - אתם גונבים לנו את המדינה. אני מוכן לשלם מסים ולשרת בצבא ולעבוד קשה, אבל אני דורש גם עתיד טוב יותר\". העצרת הסתיימה בקריאה להגעה לתהלוכת המחאה המתוכננת מחר בירושלים.\nבין רבבות האנשים שהשתתפו במפגן המחאה, היו גם פעילים של תנועת הנוער העובד שצעקו מוקדם יותר במגפונים: \"לחם ודירות זה לא מותרות\", \"דיור ראוי במחיר שפוי\". אחרים קראו: \"רוצים צדק, לא רוצים צדקה\", \"דור שלם דורש עתיד\" ו\"הם חיים במגדלים, אנחנו באוהלים\". בהפגנה נכחו נציגי התאחדות הסטודנטים, דור שלם, הנוער העובד, מרצ, חד\"ש, השמאל הלאומי, התנועה הירוקה ואחרים."}
{"article_id": "0,7340,L-4072735,00.html", "header_title": "בלי פנטזיות: תשכחו מלהיות הורים מושלמים", "full_text": "זה לא מפתיע בהתחשב בעובדה שההורות מתחברת אצלנו באופן מיידי וטבעי למקום הכי פגיע, הכי שברירי, ל\"בטן הרכה\" שלנו. אנחנו הלא מגדלים את ילדינו על בלוטות הרגש שלנו. רגשי האשמה הם \"התבלין של ההורות\", וזה בהחלט לא קל.\nהרבה לפני שאנחנו הופכים להורים יש לנו כבר בראש תמונה של איזה הורים אנחנו הולכים להיות. יש לנו תסריט שנבנה לאט אך בעקביות דרך החוויות שלנו כילדים, מה שספגנו בבית הורינו (כולל הביקורת עליהם), ההורות של השכנה משמאל ושל גיבורת סדרת הטלוויזיה שהיינו מכורים לה בגיל ההתבגרות. וכן, גם מתוך הספרים שקראנו, הסרטים שראינו, הפרסומות שעשו לנו שטיפת מוח, האמונות והערכים שאימצנו.\nבתסריט שלנו אנחנו מטיילים שזופים ויפים על שפת הים בחברת ילדינו המתוקים המתרוצצים סביבנו באושר ובצחוק מתגלגל, וכולנו אוספים צדפים לתוך דלי מצויר. או לחלופין - כל המשפחה ספונה בבית החמים והנעים, מרוכזים במשחק קופסה מרתק. הילדים מחכים בסבלנות לתורם ואנו מסבירים להם בנועם ובסבלנות אין קץ את כללי המשחק. מוכר?\nרובנו היינו בטוחים שבבוא היום נהיה ההורים הכי טובים, הכי קשובים, תמיד נבין ללב הילדים, נהיה הכי \"קולים\", הכי \"זורמים\", הכי כיפים עלי אדמות. הילדים שלנו יהיו שמחים ומסופקים רוב הזמן, מודים על גורלם הטוב שהפגיש אותם איתנו כהורים בגלגול הזה.\nלעתים הפנטזיה מודעת, לעתים לא, אבל בדרך כלל היא שם. ואז... אנחנו הופכים להורים. אך אבוי, די מהר אנחנו מבינים שהמציאות לא ממש מיישרת קו עם התסריט שגר אצלנו בראש, ולפעמים הפער בין השניים בלתי נסבל ממש.\nכבר בשבוע הראשון (ולעתים ביממה הראשונה) אנו מגלים שלא תמיד אנחנו מצליחים להבין מה התינוק רוצה, לא תמיד אנחנו יכולים לספק לו את צרכיו בשנייה שבה הוא מבקש, ולעתים הצורך שלו מתנגש עם הצרכים שלנו (למשל, הוא בוכה בדיוק כשאת באמצע המקלחת שכל כך חיכית לה).\nיתרה מזאת, עם כל הרצון הטוב והנכונות הגדולה, לא תמיד אנחנו מצליחים להביא מזור מיידי למכאוביו - כאבי הבטן בתקופת הגזים הידועה לשמצה, מכאובי בקיעת השיניים האיומים - אנחנו מחבקים, מערסלים, טופחים, מטלטלים ושום דבר לא מפסיק לגמרי את הבכי ואת הכאב ששוברים לנו את הלב.\nלאורך כל הדרך נמצא את עצמנו מתמודדים עם אין סוף תהיות מטרידות: האם עשיתי נכון? אולי הייתי צריכה לעשות אחרת? למה לא עשיתי כך? מה זה עושה לילד שלי? האם הוא ישלם מחיר על ההחלטה הזאת? וכמובן - מה זה אומר עליי? איזה מין הורה אני?\nפנטזיית \"ההורה המושלם\" מתנפצת לנו מול הפנים ואנחנו צריכים ללמוד לחיות עם המציאות. לא תמיד נעשה את הדבר הנכון בזמן הנכון. לא תמיד נהיה שם כדי לסייע. לא תמיד נהיה צודקים ומדויקים.\nהאין זה נורא? ממש לא, ואתם יודעים מה - זה אפילו טוב! הרי מה זה בעצם \"הורה מושלם\"? הורה מושלם הוא זה שתמיד מבין (או מנחש) מה הילד שלו רוצה וצריך, זה שתמיד, בכל מצב ובכל עת, יספק את צרכיו, זה שלא טועה אף פעם, תמיד מגיב נכון, בעל תשובה לכל שאלה, פתרון לכל בעיה, זה שתמיד יהיה בשביל ילדו בכל עניין, ללא שהות, זה ששם בסוגריים את הצרכים שלו כי עכשיו \"הילד צריך\" והוא חייב לספק את הצורך שלו.\nאבל רגע, איזה מסר עובר כאן לזאטוט? \"הורה מושלם\" משאיר את כל הכוח, החוכמה, התושייה והיכולות אצלו, ולא משאיר הרבה לילדיו. הורה מושלם מעביר מסר שיש תשובה לכל שאלה, שאסור לטעות, שחולשות הן מחוץ לתחום. ומעל לכל - הורה מושלם מעביר מסר שהצרכים של הילד שלו חשובים יותר מצרכיו שלו.\nהיום אנו מדברים על \"הורה טוב דיו\" (good enough), ולא מושלם. כל הזכויות שמורות לדונלד ויניקוט, פסיכואנליטיקן ורופא ילדים אנגלי שטבע את המונח ושחרר אותנו מעולה של ה\"מושלמות\" - עשו הכי טוב שאתם יכולים לעשות, וזה המון!\nתנו את הדעת על ההורות שלכם, העמיקו את הידע שלכם בנושא (דרך מאמרים באינטרנט למשל, ספרים, כתבות, פורומים, שיחות עם הורים אחרים), את המודעות שלכם, אמצו כלים חדשים להתמודדות טובה יותר וכדומה.\nאז איך מתמודדים עם רגשות האשם?\nבני האדם אנושיים מאוד, בעלי חולשות וצרכים - וטוב שכך. חשוב שילדיכם יכירו אתכם כפי שאתם, בני אדם שלמים ובהחלט לא מושלמים.\nההבנה הזאת תאפשר לכם להרגיש חופשיים ומשוחררים יותר בתפקוד ההורי היומיומי. מותר לא לדעת הכל, להתייעץ עם הילדים ואפילו מדי פעם לשנות את דעתכם.\nמי שלא עושה לא טועה, וכהורים אתם עושים המון! טעות היא הזדמנות נהדרת ללמידה (בתנאי שאכן לומדים מזה).\nכשאתם טועים, תרשו לעצמכם לבקש סליחה מהילדים שלכם ומעצמכם. זאת הזדמנות יוצאת מן הכלל להדגים הלכה למעשה שטעויות קורות לכולנו, שאנחנו לא מצפים לשלמות ושכשטועים החיים לא נגמרים. ההורה כמודל - כבר אמרנו?\nוהם חשובים לא פחות מאלו של הילדים. כשהורה מבטל את עצמו מול ילדיו הוא מעביר מסר שהוא אינו מכבד את עצמו. ואם כך, למה שילדיו יכבדו אותו?\nזוכרים את הדרישה של פעם מהילדים להיות בשקט מוחלט כשאבא ישן? זהו אבא המכבד את צרכיו ועושה לעצמו מקום. הוא הרוויח את זה ביושר. אתם מוזמנים לנסות את זה בבית.\nגם אם אתם יודעים שזה עומד לקרות אבל הילד מתעקש לעשות דברים בדרכו, גם אם לא הייתם בסביבה להושיע - ואופס! זה קרה. אתם תהיו שם כדי לחבק ולהכיל, להיות המרחב שבו ילדיכם ילמדו את השיעור שלהם.\nזה חלק חשוב מהחיים. לא לומדים שחייה בהתכתבות ולא לומדים להתמודד מצפייה בסרטים.\nילד שמקבל הכל, שלא צריך לחכות לשום דבר, שלא צריך להתאמן בדחיית סיפוקים, שצרכיו נענים עוד לפני שהם נאמרים כמעט - איזה אדם הוא יגדל להיות?\nמהר מאוד אתם תגלו שהילד שלכם מתקשה להסתדר בחברת ילדים אחרים, שהוא רוב הזמן מתוסכל ואומלל, כועס ורוטן. לא כיף, באחריות, לא לו ולא לכם.\nכהורים בעידן החדש אנו מוצאים עצמנו כל הזמן בג'אגלינג מטורף עם אין ספור כדורים: ילדים, זוגיות, עבודה, חברים, משפחה מורחבת, תחביבים, סידורים ועוד ועוד.\nארגון סדר שבועי ותיחום של זמן עם הילדים יצמצם משמעותית את תחושת האשמה שלכם. כך גם אתם וגם ילדיכם תדעו טוב יותר למה לצפות.\nנניח שאתם בתקופה שבה צריך לשנס מותניים ולעבוד יותר, או שאחד הילדים זקוק להתייחסות \"אקסטרה\". ואולי אתם מרגישים שאתם חייבים לחזור לחדר הכושר פעמיים בשבוע? אם קיבלתם החלטה - קבלו גם את המחיר שהיא גובה. זאת לא הייתה שליפה מהמותן, אלא החלטה שבחנתם ובחרתם. חיו איתה בשלום.\n\"מסכן הילד... כל כך קשה לו... כמה הוא מתאמץ\". רחמים הם רגש מקטין, בדיוק ההפך ממה שהיינו רוצים להעביר לילדים שלנו. הוא לא מסכן! הוא מתאמץ וזה יופי, ככה הוא לומד ומשתפר.\nאנחנו פה ללוות, לתמוך, לתווך - ולא לצמצם את תחושת הערך שלו. האמינו בכוחות של הילדים והם יאמינו בעצמם.\nפעמים רבות אנחנו מרגישים כל כך רע עם ההתנהלות שלנו, שאנו חשים צורך לפצות במתנות, בצ'ופרים, בהבטחות שלא בטוח שנקיים. כל אלו מיותרים.\nגם אם בסיטואציה מסוימת לא היה להיט, הענשה עצמית לא תתרום דבר לאיש. שיחה טובה שבה תתנצלו ותשתפו בתחושותיכם (בהתאם לגיל כמובן) תעשה עבודה הרבה יותר טובה ותתרום יותר לתקשורת ולקשר שלכם.\nיש ימים שבהם שום דבר לא הולך והכל \"עקום\", ימים שצריכים להסתיים כבר בצהריים. פישלנו בעבודה, חטפנו דו\"ח, רבנו עם חבר, ואיך לא - הילדים תובעניים ברמות יוצאות דופן ואנחנו מוצאים עצמנו צועקים עליהם באופן לא חינוכי בעליל. ים של רגשות אשמה.\nאבל איזה מזל שמחר יש גם יום! נישן כמו שצריך, נקום חדשים ורעננים ונעשה תיקון לעצמנו, לילדינו ולכל הסובבים אותנו."}
{"article_id": "0,7340,L-4192227,00.html", "header_title": "איך להעביר לילד מסרים במשחקי קופסה וקלפים?", "full_text": "כשלמדתי פסיכולוגיה, הזכיר המרצה באחד השיעורים את המשחק הראשון עם הילד, \"קו-קו\", שבו שהאם מסתירה ומגלה את פניה מול התינוק. המרצה הסב את תשומת לבנו לעובדה שהמשחק מעביר לתינוק מסר של \"אמא תמיד חוזרת\" ונוסך בו ביטחון. מאז אני מרותקת למסרים שמאחורי המשחקים ולשימוש שניתן לעשות בהם כדי לקדם ולחזק ילדים על פי צורכיהם.\nשפת הילדים היא שפת המשחק, ולרוב הם מביעים את עצמם באמצעותה. את התובנות שהילד מגיע אליהן במהלך המשחק, בין שבמודע ובין שלא, הוא משליך על חייו וכך ניתן לשנות ולשפר את איכות החיים.\nלמזלנו, בכולנו חבוי ילד קטן והמשחק מעודד אותנו להתחבר אליו. התכנסות המשפחה למשחק יוצרת, מעל לכל, זמן איכות. העובדה שההורים פינו מזמנם לשבת עם הילדים בגובה העיניים ולשחק איתם מהווה בסיס להתרגשות, לשיתוף ולקרבה. זמן המשחק מאפשר לנו הזדמנות לתקשורת מתוך פתיחות והנאה, ולהציץ לעולמם של הילדים.\nנוכל להבין טוב יותר עם מה הם מתמודדים ולצייד אותם בכלים המתאימים. הבית הוא חממה להתמודדות עם אתגרים אישיים וחברתיים, והמשחק מאפשר לנו להעביר לילדינו מסרים בדרך עקיפה ולהטמיע אותם תוך משחק. המשחקים המשפחתיים מאפשרים לנו לחזק ערכים של כבוד הדדי, הקשבה והתחשבות כמו גם הכרת גבולות אישיים וחברתיים והעברת קודים חברתיים.\nניתן ללמוד המון מאופן המשחק של הילד: האם הוא משחק לפי הכללים, משנה אותם או מרמה? האם הוא נותן מקום למשתתפים אחרים או משתלט על המשחק? האם הוא לחוץ או משוחרר? האם הוא מפוקס מטרה - לנצח, או משחק לשם המשחק? האם הוא מאבד עניין מהר ורוצה להחליף משחק? איך הוא מתמודד עם ניצחון או הפסד?\nהיזהרו מתגובות שיפוטיות וזכרו שאין \"טוב\" או \"רע\". תחרותיות, למשל, היא תכונה חיובית ביסודה, שכן היא מניפה אותנו פעמים רבות קדימה. עם זאת, כשהיא מוקצנת יכולות להיות לה תוצאות שליליות. גם ילד שכלל לא אכפת לו אם הוא מנצח אך נהנה מהמשחק, עלול בהקצנה להיות ותרן או אדיש. השאיפה היא להגיע לאיזון ולהימנע מקיצוניות בכל תחום, ואת זה ניתן ללטש ולרכך באמצעות המשחק.\nמה שאתם חווים עם הילד במגרש הביתי, סביר להניח שחבריו חווים בחוץ, לכן הפידבקים שאתם נותנים לו חשובים כל כך והופכים לכלים להתמודדות. אם המשחק המשותף נעים לכם, אמרו זאת לילד וחזקו תכונות והתנהגויות חיוביות: \"כיף לי לשחק איתך! יש לך חוש הומור נהדר ואתה מחכה בסבלנות לתורך\". אם המשחק אינו נעים, חשוב שתעבירו את המסר לילד, כיוון שפעמים רבות הוא אינו מודע לבעיה ולא מבין למה ילדים אחרים לא רוצים לשחק איתו.\nשימו לב שאתם מקפידים לדבר מתוך החוויה האישית שלכם, בשמכם: \"מרוב שחשוב לך לנצח אתה לא מחכה לתורך, אתה עצבני וככה לא נעים לי לשחק איתך\". הוא כבר יסיק לבד שאם לכם לא נעים, אולי נכון הדבר גם לאחרים. במיוחד היזהרו מלאמר זאת כמסקנה, במשפט כמו \"אין לך עם מי לשחק בהפסקה כי לא נעים לשחק איתך\". אמירה כזאת פוגעת ומקבעת את השלילי.\nהסוד להקניית המיומנויות בצורה בלתי מוצהרת ונעימה היא בבחירת המשחק המשפחתי. אבל יש המון סוגי משחקים, איך נדע במה לבחור?\nמשחקים שבהם המשפחה משתפת פעולה למען השגת המטרה, למשל הרכבת פאזלים רבי-חלקים, משחקי הרכבה הדורשים היצמדות להוראות. לצורך העניין, גם הכנת עוגיות יכולה להיחשב כמשחק משותף.\nאנחנו פה איתך, יחד נתגבר על המכשולים ונגיע לתוצאה הרצויה.\nאם אתם מרגישים שקרה משהו והילד אינו רוצה לשתף, כשיש זעזועים במשפחה בשל שינויים משפחתיים, מעבר דירה או בית ספר, וכשיש\n.\nמשחקים שבהם המשפחה משחקת במשחק תחרותי לכאורה, אולם המנצח נתון ליד המזל. משחקים בקטגוריה זו יהיו למשל \"סולמות וחבלים\", משחקי קלפים כמו \"מלחמה\" ו\"ספיד\" ומשחקי קובייה שבהם מתקדמים לפי המספר שיצא וללא תכנון אסטרטגי.\nלכל אחד יש הזדמנות שווה לנצח, והכל הפיך. לא תמיד הדברים תלויים בנו, כך שאפשר ליהנות מהתהליך בלי קשר לתוצאה.\nעם\nמאוד, ובפני אלה כדאי להדגיש את המסרים האמורים. משחקי מזל נותנים להם הזדמנות להתמודד עם הצלחה וכישלון בנפרד ממי שהם, וחשוב להדגיש זאת כדי להקל עליהם את ההתמודדות. אם הילד הפסיד במשחקי מזל, הרי זה לא בגלל תכנון לקוי שלו, אלא משום שהקלף או הקובייה יצאו כפי שהם.\nאת \"סולמות וחבלים\" אני אוהבת במיוחד, כיוון שהוא מלמד את הילדים שלא תמיד כדאי להשיג את המספר הגבוה ביותר: לפעמים דווקא 2 יביא אותך לסולם, ו-6 לחבל...\nבדרך כלל מדובר במשחקים עם חוקים פשוטים, המאפשרים לילדים להתמודד עם תכנון בסיסי, לקיחת תורות, ניצחון והפסד. המשחקים מהנים ורמת התסכול בהם נמוכה יחסית. משחקים לדוגמה: רביעיות, טאקי, חלומות, חתחתול, מלך הפלאפל, ספין, יניב ועוד.\nאפשר לשחק בכיף וליהנות מהתהליך, גם אם לא מנצחים בסוף.\nהמשחק יעזור לילדים שחייבים תמיד לנצח ליהנות מהתהליך. לילדים שנצמדים בצורה קיצונית לחוקים, המשחק המשותף יכול לעזור להשתחרר קצת: עודדו את הילד למשל להמציא חוקים חדשים משלו לקלפים, ושחקו לפיהם.\nמשחקי חשיבה ואסטרטגיה המצריכים מהמשתתפים תכנון מהלכים בכדי לנצח. עם משחקים אלו נמנים דמקה ושחמט, משחקי קלפים כמו \"\n\"\n\t ו\"וויסט\", מונופול, רמיקוב, 4 בשורה, סיכון ועוד.\nתכנון מוקדם, חשיבה עתידית, קריאת האחר (קוגניטיבית) וחשיבה מרחבית.\nכדאי לשחק במשחקים אלו עם ילדים שנוטים לראות את העולם בשחור-לבן, לומר \"תמיד לא מצליח לי\" או לפעול מבלי לחשוב. ילדים אלו יוכלו להפנים באמצעות המשחק את העובדה שהם יכולים להשפיע על המהלכים והדברים לא \"פשוט קורים\".\nדרך המשחק הם יכולים לראות אילו השלכות היו לבחירות שלהם ולקחת אחריות על התוצאות. תראו להם שהיו בידיהם אפשרויות נוספות, וכך תרחיבו את שדה הראייה שלהם.\nדרך עקיפה לעשות זאת היא לתמלל את מהלכי החשיבה שלכם: \"אם אני אלך לפה, אתה עלול ללכת לפה ולאכול אותי, אז לא כדאי לי... המממ... אם אני אלך עם זה אני פותח לך את הדרך למלוכה, גם לא כדאי. אז אני אלך עם זה, הכי בטוח\". או \"אתה תאכל אותו - אבל אז אני אוכל לאכול לך שניים!\". כך הילד לומד מכם אסטרטגיות חשיבה ומיישם אותן בהמשך.\nמשחקים בתחומים שונים המקדמים את הלמידה של הילד, כגון שבץ נא, בלאנקו, ארץ-עיר, משחקי לוטו וטריוויה.\nלמידה חווייתית ומהנה, ותחושה שאפשר ללמוד בכיף.\nכשהילדים מתקשים בתחום מסוים או נמנעים ממנו (כמו חשבון וקריאה), וכשאתם רוצים להעשיר אותם בתכנים באופן כללי. הילדים ישמחו לשחק אתכם הרבה יותר מאשר לשבת יחד על שיעורי הבית, וכך יתקדמו בהנאה והתחום כבר לא ייראה מאיים כל כך.\nכשאתם רוצים לחזק את ביטחונו של הילד, שחקו משחק שהוא טוב בו ותנו לו הזדמנות להפגין ידע.\nמשחקים שאין בהם חוקים ומאפשרים להפעיל את הדמיון. בקטגוריה זו נכנסים גם אמנות ויצירה, משחקי בנייה והרכבה (שלא לפי הוראות), צורות ועוד.\nפיתוח הדמיון, חשיבה מחוץ לקופסה, חופש ליצור ולפתח, חופש הבעה.\nעם ילדים הנצמדים לחוקים (ילדים עם חשיבה \"מקובעת\"), משחק ללא חוקים לעתים מבלבל אותם ואפילו מאיים עליהם בתחילה, אבל נסו לשחק יחד ולשתף אותם ברעיונות כמו \"אולי נבנה דרקון? איך הוא ייראה?\". אפשרו לילד לקחת את המושכות כדי שהוא ייכנס למשחק ויוסיף רעיונות משלו.\nמומלץ גם לילדים שנראה שהם חווים קושי אך לא מבטאים אותו במילים: משחק חופשי ייתן להם הזדמנות לבטא את הקושי בדרכם ולהתמודד איתו, גם אם באופן לא מילולי.\nבטוח לשתף ולספר לאבא ואמא דברים. אך ודאו שאכן זה כך! התגובות שלכם על תכנים שיעלו במשחקים מעין אלו ישפיעו על החלטתו אם לספר לכם דברים בעתיד. שימו לב גם למסרים שאתם מעבירים לו בתורכם, בשיתוף משלכם.\nכשאתם רוצים לקרב את הילדים אליכם, להבין אותו ולדעת מה עובר עליו. אלו הם המשחקים החושפניים ביותר מבחינת כל המעורבים.\nפעמים רבות שואלים אותי אם לתת לילד לנצח. אני רואה את הבית כחממה, כמקום בטוח להתנסות בו בהצלחות ובכישלונות, בניצחונות ובהפסדים. אם תיתנו לילד כל הזמן לנצח, הוא עלול להיות מוטרד מהעובדה שהוא טוב יותר מכם, וגם לא ידע להתמודד עם הפסד בחוץ עם חבריו.\nמצד שני, אתם גם לא צריכים כל הזמן לנצח. שחקו עם הילדים משחק מתון שבו לעתים מנצחים ולעתים מפסידים, כמו בחיים. היו רגישים לסף התסכול של הילד: שימו לב תוך כדי משחק כיצד הוא מתמודד עם עליות וירידות המעניקות לו תחושות ניצחון או הפסד \"קטנות\", עוד לפני הניצחון המלא או ההפסד במשחק עצמו.\nמשחק עם הילדים הוא דרך נהדרת להכיר אותם טוב יותר, אישית וחברתית. עבור הילדים משחק הוא שפה, והם יביאו את עצמם למשחק כפי שהם, עם החולשות והחוזקות. עבורכם המשחק הוא הזדמנות לתקשורת בשפה שהם מבינים והעברת מסרים שיחזקו אותם.\nאת המסרים שתעבירו לילדים באמצעות המשחק המשפחתי הם יפנימו כתובנות ויישמו גם בחוץ. רוצים ליצור שינוי אצל ילד? פחות דיבורים ויותר משחקים יעזרו לו לעבד את הקושי שאיתו הוא מתמודד ולחזק בו כישורים חברתיים."}
{"article_id": "0,7340,L-4112920,00.html", "header_title": "אמא, אין לי חברים! איך נעזור לילד להשתלב?", "full_text": "שנת הלימודים שכבר עומדת בפתח מביאה עימה גם חששות רבים. אחד מהם, המשותף ל\nרבים, הוא החשש מההסתגלות החברתית של הילד בגן החדש או בכיתה החדשה. האם הילד שלנו יצליח ליצור חברויות? איך אנחנו כהורים יכולים לעזור לו? ומה עלינו לעשות במקרה שהוא ייתקל בקשיים חברתיים?\nלפני הכל, חשוב להבין שמסוגלות חברתית מתחילה ממקום של עצמאות. האפשרות של ילד ליצור קשר עם אנשים במרחבים השונים מחוץ לבית תלויה לא מעט בכך שאנחנו, כהורים, נחנך אותו כבר מגיל צעיר לעשייה עצמאית, או במילים פשוטות יותר שפשוט נשחרר. בכל יום אנחנו צריכים לחשוב מה עשינו בשביל לקדם את העצמאות של הילד שלנו ולשחרר את התלות, כלומר ללמוד לגונן פחות ולתת לילד לפתור בעיות בעצמו.\nאיך עושים זאת? בכך שמאפשרים לו, למשל, לשלם לבד כשעולים איתו לאוטובוס או כשהולכים לקניות. בכך אנחנו מאמנים את הילד להיות חבר, לפתח אינטראקציה וקשר עם העולם שבחוץ.\nגם כאשר אנחנו מניחים לזוג אחים לפתור ביניהם קונפליקטים שנוצרים, ולא לוקחים על עצמנו את תפקיד השופטים ומתערבים ביחסיהם, אנחנו מסייעם להם לפתח מסוגלות חברתית. בכך הם מתאמנים בניהול משא ומתן חברתי ומציאת פתרון.\nדרך נוספת לאמן את ילדינו לעצמאות ומסוגלות חברתית היא לתת להם, כבר מגיל צעיר, לישון אצל סבא וסבתא או אצל חבר טוב. כך הם למדים על הדרך להתנהלות מחוץ לבית ההורים.\nבמצבים שבהם הילד שלנו נתקל בקושי חברתי חשוב שנבדיל בין התערבות למעורבות. התערבות היא מצב שבו אנחנו משנים את הסיטואציה בכוח ומכתיבים ילדים פתרונות, כלומר מחליטים עבורו מה נכון ומה טוב. מעורבות, לעומת זאת, היא מצב שבו אנחנו קשובים, שמים לב ושואלים שאלות, אך במקום להחליט עבור הילד אנחנו מציעים לו אפשרויות ועוזרים לו \"לשמוע\" את עצמו.\nכך, למשל, כשהילד שלנו מספר לנו על מריבה שלו עם ילד אחר בגן ההורה המגונן, המתערב, ימהר להרים טלפון לגננת ולהורי הילד השני. ההורה המעורב, לעומת זאת, יפתח שריר חזק יותר בהקשבה וילמד את מיומנות שאילת בשאלות. הוא לא מייצר ומכתיב פתרונות, אלא מקשיב עד הסוף, נותן כמה שיותר פידבק חיובי לצד שלו בסיפור ורק אחר כך מנסה לגרום לילד להבין את הצד השני ולכוון אותו להגיע בעצמו לפתרונות. בסופו של דבר הוא חושב עם הילד ביחד מה ניתן היה לעשות אחרת - ובך מתווך לילד את המצבים החברתיים.\nדרך נוספת לתווך לילד מצבים חברתיים היא באמצעות סימולציות כמו, למשל, סיטואציה בה מישהו חטף לילד משחק בגן. חשוב מאוד שכאשר מעלים פתרונות לא נכתיב לילד את מה שלדעתנו היה צריך לעשות, אלא נגיע לכך ביחד.\nבמקרים רבים ילדים לא משתפים את הוריהם במה שעובר עליהם כיוון שהתגובות שהם קיבלו בעבר גרמו להם לחוש שהם נתונים ללחץ וביקורת. לפעמים זה נובע מכך שלא הקשבנו להם מספיק וישר הכתבנו להם את הפתרונות ממקום שיפוטי או מכך שהכלי של השיתוף ההדדי לא בא לידי ביטוי בבית. גם אנחנו, כהורים, צריכים לשתף את ילדינו במצבים החברתיים בחיינו. ניתן לפתור את זה אם תהיה בבית אווירה של שיתוף, כך שכולם מספרים לכולם. הכוונה היא שלא תהיה רק ציפייה מהילדים לספר לנו מה עובר עליהם, אלא שגם אנחנו נשתף אותם במה שעבר עלינו ביום העבודה, למשל.\nרבים מאיתנו מצפים ומייחלים לכך שהילד שלנו יהיה הכי חברותי. אנחנו מאמינים שאם הוא לא ב\"טופ\" של הסולם החברתי, אז הוא לא נחשב. חשוב שאנו, כהורים, נלמד לשחרר את הילדים מהציפיות האלה שלנו, כי נורא קשה לילד לשאת מטען כבד כל כך שמצפה ממנו להיות הכי הכי. חשוב שנבין שלילדים רבים טוב ומתאים להיות דווקא במקום טוב באמצע ולא להיות הכי מקובלים בגן או בכיתה. אחרי הכל, ללהיות הכי מקובל יש מחיר: כל הזמן צריך לשמור על המקום של מספר אחד.\nלכל ילד יש דרכים וקצב משלו לשייכות והשתלבות חברתית וחשוב להניח לו להשתלב ללא לחץ. בדרך כלל אם אחרי שבוע או שבועיים בגן החדש אנחנו מבינים מהגננת שהילד שלנו לא כל כך חברותי ועומד הרבה בצד מתחילה מעין סחרחורת ואנחנו נכנסים ללחצים ולחרדות שהילד שלנו לא חברותי. אבל חשוב להישאר רגועים ולהבין שלכל אחד מאיתנו יש את הדרכים והקצב שלו לשייכות ולהשתלבות חברתית.\nישנם ילדים שמגיעים לחברה חדשה ולוקח להם זמן להשתייך ולהיות מעורבים. הם קודם מעדיפים להתבונן מהצד ולהבין מי נגד מי. במקרים רבים נגלה שדווקא הילדים האלו ישתלבו נהדר בהמשך. לעומתם, ישנם ילדים שמשתלבים מהר ורק אחרי שבוע-שבועיים הם קולטים שהם בעצם במקום חדש ומתחילים לבכות. המסקנה היא שצריך להישאר רגועים ולהניח לילדים להשתלב ללא לחץ. לא לזרז אותם - כי זה רק נותן להם להרגיש שמשהו אצלם לא בסדר.\nבגילאי הגן (טרום חובה) לרוב היוזמה לפגישות אחר הצהריים תבוא מההורים וזה גם מצריך מההורים פעולת התחברות עם הורים אחרים. אך מה קורה בגיל מבוגר יותר, כשנדמה לנו שהילד שלנו מנסה ליזום פגישות עם חבריו לגן או לכיתה ונתקל באופן עקבי בסירובים?\nקודם כל צריך לבדוק שהילד לא מתקשר בכל יום לאותו חבר. הרבה פעמים נגלה שהוא מתעקש להתחבר דווקא עם ילד שלא מעוניין בחברתו. אם אנחנו בודקים ומגלים כי מדובר במצב עקבי שבו ילדים רבים לא מעוניינים להיפגש עם הילד שלנו, צריך לנסות ולבדוק עם הגננת והמורה מה קורה ובמקביל לשלב אותו בקבוצות משימה או בחוגים, כך שעדיין תהיה לו אינטרקציה חברתית בשעות אחר הצהריים, גם אם היא לא עם ילדים בני כיתתו.\nבנוסף, חשוב לבדוק איך הילד מתנהג כשהוא מארח, אך להקפיד שלא להיות ביקורתיים ולא לומר לילד \" אף אחד לא רוצה לבוא אליך כי בפעם הקודמת התנהגת לא יפה\". במקום זה היו משימתיים ותבדקו כיצד ניתן לעזור לו להתכונן לקראת האירוח כדי שהוא יהיה מוצלח: שאלו את הילד את מי הוא רוצה להזמין ומה הוא רוצה לעשות עם החבר והכינו חומרים ופעילויות. כך תעזרו לילד להיכנס בעדינות למקומות ומצבים חברתיים שהוא עדיין לא מיומן בהם.\nבמקרה שאנחנו נתקלים בקונפליקטים ובהתנהגות לא חברית במהלך הפגישה יש מספר אפשרויותלפעולה. הראשונה היא במקרה של מצב הוא בלתי נסבל, בו אנחנו נסיים את הפגישה ונשלח את החבר הביתה - אך חשוב שזה יהיה רק כשהמצב הוא באמת בלתי אפשרי. אם מדובר במקרים קלים יותר חשוב, עד כמה שניתן, פשוט לא להתערב בזמן אמת. אחרי הכל, קונפליקטים הם חלק מחברות וצריך להפנים שתמיד הכלי של התערבות במצב בזמן אמת הוא הרבה פחות יעל מאשר לרשום לעצמך את הדברים בצד ולטפל בהם לאחר מעשה, באווירה שאינה טעונה.\nגם בשיחה אחר כך חשוב שלא נהיה שיפוטיים ונאמר לו שהוא לא בסדר, אלא נלמד אותו בדרך עקיפה, למשל באמצעות סיפור או סרט, מה הייתה הדרך הנכונה להתנהגות. לפעמים כדאי גם להסתכל על עצמנו ולחשוב איזה מודל אנחנו משמשים לילד שלנו: האם אנחנו מתייחסים יפה לאנשים, מארחים יפה, יודעים לחלוק?\nבמקרה שהילד חוזר הביתה פגוע חשוב קודם כל לנשום ולשמוע אותו עד הסוף. אנחנו צריכים לשלוט בחרדה שלנו כהורים, להירגע ולאפשר לילד לפרוק את רגשותיו. ברגע שנותנים לילד להמשיך ולספר הוא הרבה פעמים מגיע לרגיעה בעצמו ונכנס לפרופציות ואילו כשההורה מראה הזדהות יתר זה לא עוזר.\nדוגמה קלאסית לדחייה חברתית היא במקרה שילד מהכיתה ערך מסיבה ולא הזמין את הילד שלנו. במקרה קיצוני, שבו כ\nמעט כל הכיתה הוזמנה, חשוב לערב את מי שאחראי למסגרת,כלומר המורה. היא זו שמצופה ממנה לגבש נורמות חברתיות ולייסד חוקים וכללים, למרות שאין לה שליטה מלאה על מה שקורה. אפשר גם להתקשר להורי הילד שעורך את המסיבה, אך לעשות זאת באווירה של בירור ולא של האשמות. יש להיזהר מהתוצאה של התערבות באירוע ומכך שהיא תשפיל את הילד.\nיחד עם זאת, צריך לבדוק אם הדחייה שהילד שלנו סובל ממנה היא אירוע חד פעמי או שהיא נמשכת באופן עקבי - יש להיזהר מהסקת מסקנות מאירועים חד פעמיים. במקרה והילד שלנו אכן דחוי הטיפול הוא לא רק ספציפית לאותו אירוע, אלא חשוב להבין מדוע הילד לא מצליח להשתלב כראוי. אפשר להתבונן באינטראקציה שלו עם ילדים אחרים, כמו בני דודים או ילדים של חברים, ולראות האם אכן יש בעיה.\nחשוב להבין שמצבים חברתיים הם ברי שינוי. אסור לנו, כהורים, לתייג את הילד שלנו כ\"מתקשה חברתית\". לפעמים אנחנו טועים במה שאנחנו רואים, כי אנחנו מעורבים רגשית, ולכן, כדי לקבל פרופורציות כדאי להיעזר באיש מקצוע."}
{"article_id": "0,7340,L-4115524,00.html", "header_title": "חוזרים לביה\"ס: למה חשוב שניתן למורים ללמד?", "full_text": "המהדורות העדכניות של ספרי הלימוד מודפסות מזמן, מערכי הלימוד כבר מוכנים, מערכות השיעור תלויות בכיתות (הצפופות מדי גם השנה, חייבים להודות). רלוונטים או בלתי רלוונטים לחיים במאה ה-21 – התכנים שהילדים שלנו ילמדו השנה בבית הספר כבר נקבעו ואנחנו לא יכולים להשפיע עליהם או לשנות אותם. אבל עדיין אפשר בהחלט להשפיע על הדרך בה יועבר החומר לילדים שלנו ויהפוך מאוסף של נתונים ומשוואות לתורה של משמעות וקבלה. ומי שיעשו עבור הילדים שלנו את ההבדל הזה בין סתמי למכונן, בין ארעי לעל-זמני, בין מרפרף לנוגע - הם המורים שיתייצבו מולם ולצידם ביום הראשון ללימודים.\nהחל מה-1 בספטמבר, מחנכי הכיתות והמורים המקצועיים הם המפקדים הישירים של אלפי כיתות ברחבי הארץ, הם המנוע שיזניק את הילדים שלנו קדימה, הם השאלטר שידליק בנשמתם את פנסי התובנה והתבונה, הם אלה שיסתכלו עמוק אל תוך עיני היקרים לנו מכל ויזהו שם את הניצוץ. יבחינו בנבט המיוחד הזה שכמה להיחשף, להציץ מתוך הגולם, להעז לצאת אל העולם ולהפוך מפוטנציאל נסתר ללוגו מהבהב בחלון ראווה. בפסיכולוגיה קוראים לזה \"מיוחדות קוסמית\" - לכל אדם הזכות שמישהו אחד בעולם יזהה את המיוחדות הקוסמית, הבלתי תלויה הצפונה בתוכו, ימשוך אותה החוצה, אל פני השטח, ויתמיר אותה לכדי אור פנימי שידלוק תמיד.\nלמורה שהיה הפנס שהאיר עבורי את הרחוב הפנימי קוראים מוטי שלגי, והוא לימד ספרות בתיכון אהל שם ברמת גן. מוטי שלגי היה לי הרבה יותר ממורה לספרות. הוא היה הפסל שגילף את האדם שהפכתי להיות עם השנים, וסיתת את עצמיותי מתוך סלע הגרניט של הנעורים. הוא זה ששידר לי שמצאתי בתוכי את הדרך ושאני יכולה להתחיל לצעוד בה, והוא זה שהעניק לי את אותה תחושת ראואיות שאפשרה לי לשרטט ולנסח את הגדרת האני שלי. בפרספקטיבה בלתי משוחדת (עד כמה שמנהרת הזמן מצליחה שלא לטשטש את חדות המבט) לא יהיה זה אף מוגזם לומר שבזכות מבטו המכונן אני מצליחה כבר כמעט שלושה עשורים להתפרנס ממה שהתחיל כטריפ ספרותי והפך למשלח יד שמעניק לי בכל יום מנה גדושה של הנאה מחודשת.\nבספרי \"סוד השפע\", אותו חיברתי יחד עם הפסיכותרפיסטית רונית נשר, אנחנו כותבות על \"תחושת ראואיות\", אותה ידיעה פנימית עמוקה שניצתת בנו בזכות דמות סמכותית או משמעותית בחיינו ושגורמת לנו להבין, לפתע פתאום, שאנחנו ראויים. ברגע שנובטת אותה תחושת ראואיות היא מלווה אותנו בדרכנו, כמו פנס קסם, והופכת אותנו, בדיוק כפי שקרה לנסיכה באגדת הילדים – מלכלוכית לסינדרלה.\nבנעוריי לא ייחסתי למעשיו (המודעים או הבלתי מודעים) של המורה שלי כל חשיבות. תלמידים לא נוהגים להרהר במוריהם יתר על המידה. אבל בשנים האחרונות, מאז חזרתי לכונן יחסים עם מערכת החינוך דרך היומיום של ילדיי, אני נזכרת בו, ובעיניו המחייכות באהבה, ושואלת את עצמי לא אחת אנא הייתי מתגלגלת אלמלא החליט מנהל התיכון שדווקא מוטי שלגי, המורה לספרות, יהיה המחנך של ט'4?\nכבר בשבוע הראשון ללימודים הבחין המחנך הרגיש ביתרון היחסי שלי, כלומר באותה \"מיוחדות קוסמית\" שהייתה מנת חלקי: תשוקה ללימודי הספרות. ושם, במקום בו הצמא שלי התחבר עם המסירות שלו, נבט הקסם. הייתי אפס בריבוע בשיעורי פיסיקה ובמתמטיקה, נחבאתי אל המבחנות במעבדות בביולוגיה ובכימיה,\nשברתי שיניים בשיעורי הצרפתית והערבית, אבל ידעתי שאני מוכנה לסבול את כל אלה כדי ללטף שלוש פעמים בשבוע את הגביע הקדוש – שיעורי הספרות והחיבור עם שלגי.\nהאם היה מורה אחר מצליח להבחין במדורת הלהט שנדלקה בעיני בכל פעם שניתחנו שיר או סיפור בכיתה? האם היה מורה אחר מצליח לשמר את הלהבות ולהפוך אותם לאש תמיד שיוקדת בי עד היום נוכח המילה הכתובה, במפגש עם שיר חדש של משורר אהוב, עם רומן שעדיין לא קראתי ומחכה לי ליד המיטה? עם ספרים שאני חוזרת לקרוא בהם שוב ושוב כדי להיזכר בפעם ולחוות את עכשיו?\nבעידן הצפת המידע בו אנו חיים כיום למורה אין ממש תפקיד בהרעפת ידע חדש על ראשי תלמידיו, אבל מחובתו להיות פרומתאוס שלהם ולזהות בתוכם את ניצוץ ההתלהבות, שיהפוך להיות מדורת-אדם. וגם לנו, ה\n,\n\t תפקיד במשולש שווה השוקיים הזה של תלמיד-מורה- הורה, תפקיד שמתמצה במה עלינו לא לעשות. כל עוד ילדינו בורכו במורים שמתאמצים לזהות בתוכם את הניצוץ, לנו, ההורים, אסור להיות דלי המים שייכבה את הלהבות. אל לנו להיות אלה שירפו את ידיהם, כפי שלעתים אנחנו נוהגים לעשות בשעה שאנחנו מנסים לנווט את עבודתם, לקבוע את אופייה ולעתים אף להתנשא עליה.\nכעת, זמן קצר לפני ה-1 בספטמבר, המועד הקובע בו יתייצבו המפקדים בראש הכיתות, עלינו להחליט שאנחנו מעניקים להם רוח גבית שתלבה את האש, ולא תכסה אותה."}
{"article_id": "0,7340,L-4113241,00.html", "header_title": "מסתגלים לגן: איך להקל את הפרידה בבוקר?", "full_text": "היא התעוררה לפני כולם, התלבשה במהירות ואף סיימה את ארוחת הבוקר במלואה, בעוד שבפעמים אחרות היה הדבר מצריך מאמץ רב מצדה. בתוך חצי שעה מרגע שהתעוררה, עמדה עינב ליד הדלת והאיצה בהורים שלא לאחר לגן החדש. ההורים שמחו על המרץ והגישה החיובית לגן ולגננת, והופתעו לטובה. אבל כל זה היה נכון רק עד תחילת השבוע השלישי.\nהתחלות הן דבר קשה לילדים, ומעבר ממסגרת חינוכית אחת לאחרת מלווה לעתים קרובות בחששות הן מצדו והן מצד הוריו. ילדים רבים מתקשים להיפרד מהמסגרת הישנה והמוכרת או מהשהייה עם ההורה, ובמקביל חוששים מהמקום החדש ומהמפגש עם אנשים לא מוכרים.\nלאופן שבו מתמודדים ההורים עם ההשתלבות במסגרת החדשה יש קשר ישיר על האופן שבו יחוש הילד בה. לכן ההנחיה הרווחת היא כי על ההורים להאמין במסגרת החינוכית שבחרו ולסמוך על הצוות המטפל.\nבחירת המסגרת לילד צריכה להיות מדויקת ככל שניתן, בעיקר עבור ילדים שהתרגלו לטיפול אינטנסיבי, מסור ובקבוצה קטנה שעוברים למסגרת שבה יש יותר ילדים, למשל מגן פרטי לגן עירייה.\nכמו במקרה של עינב, יש ילדים רבים ששמחים מאוד בשבועיים הראשונים בגן ולא מראים שום סימני קושי בפרידה, אולם לאחר כמה שבועות פתאום \"נופל האסימון\" ואיתו עולה קושי.\nמקרה כזה של הסתגלות מאוחרת הוא בדרך כלל קל יותר להתמודדות, מפני שעד אז הילד כבר הספיק להכיר את הצוות המטפל ואת הילדים, ולכן חש בטוח יותר.\nבמקרים אחרים הילד מבטא את הקשיים מההתחלה. לרוב מתבטא הדבר בבכי בכניסה לגן (ולעתים עוד קודם), היצמדות להורה וקושי עצום בפרידה. במקרים אלו חשוב לדעת כי אין לתת לילד לבכות \"עד שיפסיק לבד\", כיוון שצורת התמודדות זו משאירה את הילד בתחושת בדידות שבה אין מענה למצוקתו. הוא באמת יפסיק בסופו של דבר לבכות, אולם שיטה זו מותירה אחריה טראומה, והחשוב יותר: יש בה שבירת אמון בין הילד להורה ובין הילד לגננת.\nהשקעת זמן וסבלנות חשובה מאוד בתהליך ההסתגלות, ואמורה להוביל לנינוחות ולביטחון של הילד במסגרת החדשה. יש ילדים שמראים קושי דווקא כאשר ההורה מאריך את שהותו בגן - לעתים כי הוא עצמו מתקשה להיפרד - והוא מתרגל לנוכחותו, אך גם כאן יש להימנע מעזיבת הגן מבלי להודיע לילד. פרידה כזו תגרום לו לחשוש מעזיבה לא צפויה בימים הבאים ותגרום לו לאבד את תחושת הביטחון.\nכדאי להיעזר בגננת ולבקש ממנה לתמוך בילד לקראת העזיבה. הודיעו לו שאתם הולכים, אולם תחזרו אחרי ארוחת הצהריים או אחרי שיתעורר. לאחר מכן עזבו, ושדרו לילד שהוא נשאר במקום בטוח שאתם סומכים עליו.\nתהליך ההסתגלות נורמטיבי אם הוא אורך שבועיים-שלושה. אם לאחר משך הזמן הזה אין הטבה במצבו של הילד בזמן הפרידה והוא אינו מצליח להיפרד מההורה באופן סביר, סימן שיש צורך בהתערבות נוספת.\nבשלב הראשון יש להתייעץ עם הגננת ולחשוב יחד על דרכים שיסייעו לילד להרגיש נוח ובטוח יותר. בנוסף, בדקו אם ההסתגלות לגן משפיעה גם על תחומים אחרים בחייו של הילד: האם הוא חזר להרטיב? האם התיאבון השתנה? האם חל שינוי בהרגלי השינה? האם הוא בוכה יותר? האם הוא כועס יותר או אלים יותר? אם אחד מאלו או יותר מתרחשים במקביל לקושי מתמשך בפרידה בבוקר, מומלץ מאוד להיוועץ באיש מקצוע המתמחה בילדים."}
{"article_id": "0,7340,L-4125891,00.html", "header_title": "התמכרות להימורים: איך מזהים ואיך מטפלים?", "full_text": "האם באמת מדובר רק בעוד משחק פוקר או מילוי לוטו כתחביב, או שישנה בעיה אמיתית? רבים וטובים נפלו למלכודת של התמכרות להימורים, בעוד הגישה החברתית הרווחת היא שמדובר בבעיה התנהגותית ויש ציפייה לא מציאותית מהמהמר ש\"פשוט יפסיק\".\nככל שחומרת התוצאות וההפסדים הכספיים הולכים וגדלים, כך מערכת הלחצים המופנית כלפי המהמר להפסיק הולכת ומתעצמת. בעקבות כך, הלחץ וחוסר האונים שלו מגדילים את הצורך ואת הדחף להשתמש במפלט המוכר - הימורים.\nמהמר כפייתי אינו עונה בהכרח לסטריאוטיפים המקובלים. לרוב מדובר באנשים אינטליגנטים, לוקחי סיכונים, רובם בעלי הישגים מקצועיים מרשימים. חלק נכבד מהם מתפקד כהורים וכאנשי משפחה, ברמה גבוהה לפחות למראית עין. הסובבים אותם חשים שהם לא זמינים רגשית, אך המהמר מקרין סמכות, יכולת בביצוע משימות והתנהגות שנראית אחראית.\nמהמרים רבים הם בעלי משאבים פיננסיים, ובהתאם לכך גודל הרווחים וגודל ההפסדים. מהמרים רבים באים מרקע ניהולי, צבאי או ספורטיבי. הם רגילים לתפקוד גבוה במצבי לחץ, וחשים בנוח כל עוד מבחינתם הכוח והשליטה בידיהם.\nהם נוטים להיות בעלי \"פתיל קצר\",\nואיומים כצורה לביטוי הכעס. חלק ממהמרים מרגישים נינוחים כל זמן שהסובבים אותם מצייתים להם ופועלים על פי דרכם.\nבטיפול, מגלים פעמים רבות שהמהמרים מגיעים מרקע שבו הפגינו כלפיהם נוקשות והעמידו בפניהם ציפיות גבוהות.\nרוב המהמרים הכפייתיים חוו בעבר זכייה גדולה שהייתה מלווה בתחושות של אושר, סיפוק, ניצחון והרגשה כללית הזהה ל\"היי\"שחווים\n.\n\t כמות הדופמין המשתחררת במוח בעקבות זכייה בהימורים גורמת לעוצמת ריגוש אדירה, והכמיהה לחוות זאת שוב מושכת את המהמר באופן בלתי נשלט.\nרוב המהמרים עוברים בתהליך ה\nעליות וירידות חדות, הן פיננסית והן רגשית. לאחר סבב של זכיות והפסדים הם לרוב במצב שבו ההפסדים עולים על הרווחים, ובשלב מסוים אומרים לעצמם המהמרים שימשיכו עד שיחזירו לעצמם את ההפסדים, והפנטזיה היא שיוכלו להגיע לפחות למצב ההתחלתי.\nעניין זה הופך להיות מלכוד, שכן עם הזמן המחיר הכספי הולך וגדל, וכך גם המחיר שהם משלמים בכל תחומי החיים האחרים: החשדות כלפיהם, רגשות האשמה והבושה, הסודיות והבידוד שבחייהם, מתח נפשי שעם הזמן מתבטא בהידרדרות במצבם הבריאות, והזנחה בתחומים רבים של החיים.\nהמהמר מתרגל ומסתגל למצבי רוח קיצוניים של \"היי\" ודיכאון, זאת לעומת החיים ללא ההימורים שבהם יש יציבות ואיזון אך גם ריקנות ותחושה שהם מגדירים כסוג של מוות. הצורך לחוש רגשות ברורים וחזקים, גם אם יובילו לשפל, מפתה וממגנט את המהמר באופן המוביל לאובדן שליטה.\nהקושי הגדול ביותר והמניע המרכזי להימורים הוא חוסר היכולת של המהמר לקבל את המציאות כפי שהיא. המהמר מאמין כי בזכייה אחת גדולה יוכל להתעשר ולחלוק את עושרו עם בני המשפחה. המהמר כמה לקבל הכרה והערצה, ורוצה בכל לבו לשפר את מצבם הכספי של המקורבים לו. אחד האתגרים הטיפוליים מול המהמר הוא הקושי שלהם להפנים את העובדה שהמקורבים אוהבים ורוצים את קרבתם ללא שום ציפיות כספיות.\nהנטייה להימורים לא תיעלם, אבל ניתן להגיע למצב שבו המהמר חי חיים בריאים בתפקוד המחובר למרב הפוטנציאל שלו. בתהליך ההחלמה המהמר מבין ומקבל שלעולם לא יוכל לשלוט בהימורים. מדובר בהימנעות מוחלטת ובתהליך טיפולי מתמשך שבו מתמודד המטופל עם מה שדוחף אותו להימורים.\nהמהמר צריך לבנות מחדש אמון בעצמו וביכולת שלו להתמודד עם רגשות ואתגרים ובכלל עם החיים. כתוצאה מכך נבנה מחדש גם האמון של בני המשפחה והמקורבים. המהמר לומד להפנות יכולות כמו אומץ, יצירתיות, נחישות והישגיות לאפיקים חיוביים שמשרתים אותו בדרך בונה.\nעצם קבלת התהליך הטיפולי עוזר למהמר להבין שהפנטזיה לזכות במשהו בן רגע אינה מציאותית. המהמר עובר ממצב של כעס על עצמו, אשמה, בושה וביקורת עצמית, לקבלה ולמידה של חמלה, וככל שהוא צובר זמן \"נקי\" מתעצם ונבנה הביטחון והדימוי העצמי שלו.\nכתוצאה מכך, עם הזמן הולך ופוחת הדחף להמר, וככל שמתקדמים כך גם מתחזקת השגרה החדשה שהימורים אינם חלק ממנה."}
{"article_id": "0,7340,L-4112296,00.html", "header_title": "שלום כיתה א': 10 דרכים להקלת המעבר לביה\"ס", "full_text": "המשפחה המורחבת, חברים ושכנים - כולם מתכוונים רק לטוב אך מבלי לשים לב מלחיצים את הזאטוט וגם את הוריו באמירות כמו \"איזה כיף לעלות לכיתה א'!\", \"אתה בטוח מתרגש!\" או \"אתה כבר ילד גדול!\".\nילדים שעולים לכיתה א' קולטים בעצמם מכל עבר שמשהו ענק עומד להתרחש, וזה בהחלט לא הופך את הכניסה לבית הספר לפשוטה יותר.\nבחברה שלנו יש נטייה להגזים מאוד בכל הקשור למעבר הספציפי הזה. אולי זה העם היהודי ההישגי, ואולי זאת החברה הישראלית התחרותית שגורמת להורים לילדים בני שלוש לדון בחינוך למצוינות. אני מכירה באופן אישי כמה הורים שכבר מתחילת החופש לא ישנים טוב רק מהמחשבות על הילד הקטן שלהם שיצטרך לשבת שעה ברצף על הכיסא, להצביע לפני שהוא מדבר, לבקש רשות לצאת לשירותים, לאכול רק בזמן המתאים.\nתחושה מאיימת לא פחות היא שהילד יוצא עכשיו וצריך להוכיח את עצמו. עכשיו זה ה\"מאני טיים\", הוכחה נחרצת להשקעה שלנו בילד, לגנים שהעברנו לו, לרמת החינוך. הנה אנחנו שולחים שלוחה של עצמנו החוצה, ובאמצעותה אנחנו נמדדים.\nואם הילד לא קורא בכלל עדיין, או לא קורא רהוט? מישהו החליט שילדים היום צריכים להגיע לכיתה א' ברמה שלא הייתה מביישת פעם ילדים בכיתה ג'. לאן אנחנו רצים? בואו נעצור רגע אחד את הסחרור ונחזור לפרופורציות. בואו נזכור שמצוינות זה יופי, אבל לא חובה לדעת לקרוא כבר בגן. חשוב מזה שהילד שלנו יהיה רגוע ושמח - ודווקא בעניין הזה יש לנו הרבה מאוד השפעה.\nאיך נעבור נכון את השבוע הראשון? את החודש הראשון? איך נתחיל ברגל ימין את המסע הארוך ששמו \"בית ספר\"? הנה עשרה צעדים שכדאי ליישם באופן משפחתי.\nהקדישו את השבוע האחרון של החופש להכנה מראש. מעבר לקניות הכיפיות, חשוב להתרגל לסדר יום חדש המתאים לתלמיד בית ספר. הקפידו על שעת שינה מוקדמת יותר (ילד בן שש צריך לישון לפחות עשר שעות), בחרו טווח זמן קבוע להכנת שיעורי בית ודברו על ההתארגנות בבוקר.\nחשוב לדבר על הדברים לפני שהשנה מתחילה ולשרטט עם הילד תמונה ברורה: מתי קמים, מהן מטלות הבוקר, מה לובשים ואיזה כריך הוא מעדיף לקחת איתו.\nאחד הדברים שהכי מטרידים ילדים העולים לכיתה א' הוא השאלה מי ייקח אותו לבית הספר ומי יחזיר אותו. ספרו לו מראש מי אחראי על העניין והבטיחו לעדכן אותו אם יהיו שינויים. עבור הילד מדובר בעניין משמעותי מאוד, והוא ירגיש בטוח יותר כשידע מה עומד לקרות איתו ואת מי הוא יפגוש בסוף היום.\nבנוסף, ציידו את הילד בכרטיס שעליו מספר הטלפון הנייד שלכם והניחו אותו במקום קבוע בילקוט, למקרה הצורך.\nעזרו לילד ללמוד איך להתארגן בכל הקשור לבית הספר. למשל, תרגלו את ארגון הילקוט ערב קודם. האם כל המחברות והספרים נמצאים? האם צריך להביא משהו מיוחד למחר? בדקו את תכולת הקלמר וודאו שכל הפריטים במקום.\nתרגלו זאת בשעה שאינה מאוחרת מדי, כשהילד עדיין לא עייף במיוחד ולא על חשבון הטקס שלפני השינה. בשבועות הראשונים המשיכו ללוות אותו במשימה הזו, ובהדרגה הוא ילמד לעשות זאת לבד.\nחשוב שתהיו עם הילד כשהוא חוזר מבית הספר, לפחות בשבוע הראשון. חשוב שהוא יפגוש בסוף היום הורה השמח לקראתו, הורה קשוב שרוצה לשמוע איך עבר עליו היום. פשוט בלו זמן איתו, הכירו שמות של ילדים חדשים, שמעו מה אמרה המורה ובאילו פעילויות הם עסקו, הבינו מה היה לו נעים ומה קשה. וכן, גם ארוחת צהריים חמה לצד הורה אוהב היא נחמה גדולה.\nהשבוע הראשון עשוי להיות מעייף מאוד עבור הילד. המעבר מגן הילדים הוא שינוי גדול: הילד צריך להסתגל לחוקים חדשים, לעמוד בדרישות מאתגרות, להכיר ילדים חדשים - והוא ללא ספק משקיע בכך אנרגיה רבה. קחו בחשבון שהילד יהיה אולי מנומנם בשעות הצהריים ואפילו יירדם פתאום, ואולי יהיה חסר שקט וכעוס. קבלו זאת בהבנה והיו שם בשבילו, זה יעבור.\nאמרנו בית ספר, אמרנו שיעורי בית. עד כמה אנחנו צריכים להתערב ולעזור? ובכן, שיעורי הבית הם של הילד. הוא אמור לתרגל את החומר, ותפקידנו לתווך ולסייע אך בהדרגה גם לזוז הצדה. ברגע שניקח אחריות על השיעורים, לילד לא תהיה עוד סיבה לעשות זאת והתוצאה היא מלכוד לא פשוט.\nהמשיכו לשחק עם הילד ולהקריא לו סיפורים - הוא לא גדול מדי בשביל זה! אל תתבלבלו, הוא אמנם כבר בבית הספר, אך הוא עדיין ילד בן שש שאוהב משחקי ילדים, השתוללויות וסיפורים שההורים מקריאים או ממציאים.\nאם אתם יודעים שלילד שלכם במיוחד קשה להיפרד והוא מדווח על געגועים קשים, דברו איתו מבעוד מועד וחשבו יחד מה יכול לסייע לו. הכוונה היא שהוא יגיד מה הוא צריך ומה יקל עליו. כל דבר שיגיע ממנו ויחזק את תחושת הביטחון שלו הוא דבר מצוין.\nשתפו את המורה בכל מה שחשוב שתדע על הילד שלכם, והזמינו אותה לשיתוף פעולה. תנו מקום ותוקף לאמירות ולבקשות שלה, שדרו לילד שלכם שהוא זכה במורה מצוינת ושהוא יכול להיות שקט ובטוח.\nבסופו של דבר אנו אוהבים את הילד שלנו ללא קשר להצלחותיו בלימודים. הוא מקסים ונהדר גם אם קשה לו לתרגל לחוקים של בית הספר, ויש לו המון מעלות וכישורים גם אם הוא לא הכי מתקדם בחוברת בחשבון. לילד שלנו יש ייחוד וקסם, ובכל מקרה נאהב אותו הכי בעולם, לא?"}
{"article_id": "0,7340,L-4057963,00.html", "header_title": "אירוע מוחי: בת מצווש מהגיהנום", "full_text": "נפתח באזהרה: צפייה בסרטים הבאים אינה מומלצת לבעלי לב חלש, נשים בהריון, אנשים בעלי טעם טוב או שאינם עיוורי צבעים, בעלי טעם מוזיקלי או אם אכלתם משהו בשעה האחרונה. אל תגידו שלא הזהרנו אתכם.\nאירוע בת המצווה, או בשלב האבולוציוני הנוכחי שלו - הבת מצווש - התחיל כאירוע משפחתי צנוע, התקדם בשנות התשעים אל אולמות האירועים, והפך בשנים האחרונות לפסטיגל שלם שכולו מחווה לילדות שהבייביסיטר שלהם היה MTV Base והאנה מונטנה, וסמל למתירנות הורית פושעת.\nהילדות, שבסך הכל מתאמצות לשיר ולרקוד קצת לאורחים בסגנון כוכב נולד, לא ממש אשמות במה שקורה ונראות שסך הכל באמת נהנות מתשומת הלב. אבל התוצאה, איך נאמר, קצת מוגזמת:\nזוכרים את בונבוניירת הבת מצווה? אז היא גם יכולה להכיל\n,\n\t טוב - שני אנשים. אבל אם אתם ממש רוצים להרשים את האורחים, אז אנחנו ממליצים על הכניסה הבאה. טיפ לכלה: הקפידי להתאמן מול הראי בלוויית סרטונים של הנסיכה דיאנה והמלכה ויקטוריה כדי להשיג את נפנוף הידיים הרצוי:\nאז כן, איזה כיף, החלטתם להתחתן. אבל להכין סתם מצגת לאירוע בשביל ההורים והחברים זה כבד די נדוש. אם כבר, כדי להתעלל כמו שצריך באורחים בחברים, גייסו אותם לסרטון שחוגג את אהבתכם. ואולי גם תלמדו משהו על הדרך, כמו למשל, ש\"אתונה\" מתחרז עם \"שכונה\":\nוכמו סרטוני הבר מצווה, גם סרטוני הכלות לחתן הפכו לסוג של תופעת רשת, שהניבה פארודיה של ניב תשבי וטל גרנות, שמסכמת את המוטיבים שתמיד תמצאו בסרטוני כלות:\nונקנח באטרקציה מעולם החי. שימו לב, פנדת החתונה היא חיה עדינה שניזונה מקליפת במבוק, מנג'טים, ושיפודי פרגית בטריאקי."}
{"article_id": "0,7340,L-4109599,00.html", "header_title": "55% מרגלים אחרי הילד בפייסבוק. למה לא יותר?", "full_text": "בעבר הלא מאוד רחוק, כאשר הייתי פרגית-פייסבוק מבוהלת, קלטתי שהאיחור בהטמעת המציאות החדשה גורם לי לאבד קשר עם בסיס האם, כלומר עם מה שהילדים שלי עושים במדינת קונפירם פינת איגנור אליה העתיקו את חייהם. ככל שהם נעצו את הפעילות הסוציולוגית שלהם עמוק יותר ויותר בתוך הקיר הצוקרברגי, כך הרגשתי אני מנותקת, אילמת ובעיקר חסרת שליטה ויכולת השפעה.\nמה קורה שם? מי נגד מי? למה הם צוחקים לעצמם בקול רם? מה הם עושים מול המסך כל כך הרבה שעות? מי מדבר איתם? למי הם עונים? מאיפה יש להם כל כך הרבה חברים כאשר רשימת הקשר הכיתתית מונה בסך הכל 33 ילדים?\nמהר מאוד היה לי ברור שאני חייבת מתווכת פייסבוק, סוכנת מיומנת בתנועה במבוך הלייקי, שתמלא את תפקיד המכ\"ם, השוטר והמבוגר האחראי ותתרגם לי את העלילה לשפת מבוגרים-מכחישי-פייסבוק. תוך שעות ספורות הייתי מעסיקתה בתשלום של מרגלת פייסבוק מתוחת עור וחדורת ג'סטין ביבר, שהתנפלה על משרת האמון שהוצעה לה ומיהרה לתרגם אותה לתוכנית עסקית. \"את חושבת שיהיו עוד אמהות בשכונה שירצו\", התעניינה, וכבר ראיתי את סימני הדולרים מתגלגלים בתוך אישוניה. לייק! ביג לייק!\nהצעירה, שילדיי הכירו, רחשו לה אמון וממילא אישרו אותה מזמן, הפכה להיות הסוכן הכפול שלי במדינת האויב. היא הגיעה\nנרגעתי. חזרתי לנטר חלקית את התנועה בחיי הטף ולרגע לא היו לי נקיפות מצפון על כך שאני פולשת למרחב לא לי.\n\"אבל את חודרת להם לפרטיות\", הזדעקה חברה כאשר לא התאפקתי והתוודתי על הרפתקת הריגול הקטנה שלי. \"לפרטיות? את מחפשת פרטיות בפייסבוק? מה שהם יכולים לספר ל-193 החברים שלהם, גם לי מותר לדעת\", השבתי בלי להסס.\nאז זהו, שלא כל ה\nחושבים כמוני. רק 55% מההורים,\n,\n\t נוהגים להשתמש בפייסבוק ככלי למעקב אחר ילדיהם. ואני שואלת – זה הכל? רק כמחצית מההורים טורחים לבדוק מה הילדים שלהם עושים ביקום המקביל הזה? האם שאר ההורים אדישים, או שהם פשוט עדיין לא מבינים שהחיים החברתיים האמיתיים מתנהלים בין קירות וירטואלים ולא בין קירות הבית???\nכאשר ילד הולך לחבר אנחנו טורחים ושואלים אותו לאן הוא הולך, מתי הוא חוזר, מי זה החבר (במידה ואנחנו לא מכירים אותו), וכאשר הוא חוזר אנחנו מבררים מה עשו שם, על מה דיברו, איך היה (ומתפללים בלב שהם יענו לנו במשפט שמכיל בתוכו עוד כמה המהומים מעבר להפטרה הקבועה - \"חופרת\").\nומה עושים כאשר הילדים בכלל לא יוצאים מהבית כדי לפגוש את החברים שלהם? מה עושים כאשר הם יכולים להיפגש איתם בפייסבוק באיזו שעה שהם רוצים, לעשות איתם מה שהם רוצים ולהגיד מה שבא להם בלי שאנחנו בכלל יודעים האם ומתי הם חזרו משם?\nלכן, תגידו מה שתגידו, אני מרגישה חופרת גאה. וזה לא עניין של בחירה. הורה חייב להיות במעקב אחרי הילדים שלו בפייסבוק כיוון שזהו מגרש המשחקים החדש. אלה הברזלים עליהם יושבים ומתכננים מה עושים היום. הורה שלא נמצא בפייסבוק, ולא רק למטרות ריגול, אלא גם סתם למען הנוכחות ההורית, עלול לפספס את החיים החברתיים של ילדיו, ולהחמיץ את ההזדמנות לעזור ולכוון את התנהלותם. הרי גם במרחב הווירטואלי מתקיימים עדיין קרבות אגו, חרמות והתעללויות בילדים, והם אפילו קלים יותר לביצוע, ומן הסתם ההשפעה שלהם על נפש הילד היא אותה השפעה.\nואכן, הורים שהתראיינו למחקר טענו שהם עוקבים אחר ילדיהם בפייסבוק גם מתוך הנטייה ל\"הגנת יתר\" (36%) וגם כיוון ש\"זו הדרך היחידה שלי לדעת מה הילד שלי עושה\" (24%). מבין ההורים שנוהגים לעקוב אחר ילדיהם בפייסבוק 41% עוקבים אחר עדכוני הסטטוס, 39% קוראים את הכיתובים שהילדים מעלים לקיר ו-29% בוחנים את התמונות.\nולמרות האחריות ההורית הנדרשת, 14% מהנשאלים הודו שהם מרגישים כי הם \"דוחפים את האף למקום שאינו שלי\". אז הורים יקרים תפסיקו להיות נבוכים. התפקיד שלנו, גם בפייסבוק וגם בחיים האמיתיים, הוא לא להיות חברים של הילדים שלנו, אלא להיות הורים מלווים לאורך הדרך.\nותחשבו דווקא על היתרונות העצומים של הכלי הזמין הזה (טוב, בסוף התיידדתי עם הרשת ונפלתי בקסמיה, הרבה בזכות ההדרכה הצמודה של המרגלת הצעירה, אגב). הרי בעבר הילדים הסתגרו עם החברים בחדר ולנו לא הייתה דרך לדעת (לבד מהצמדת האוזן למנעול). היום הטכנולוגיה מאפשרת לנו להתוודע בקלות לאטמוספרה החברתית בה פועלים הילדים שלנו, ולהיות עדים לדברים הטובים והפחות טובים שעוברים עליהם, שכן הכתובת נמצאת תמיד על הקיר.\nומה שלא כתוב על הקיר, אגב, עדיין ניתן למעקב. עובדה. 76% מההורים שנשאלו בסקר אמרו כי הם דווקא עוקבים אחר היסטוריית הגלישה במחשב הביתי, 21% עוקבים אחר המיילים שהתקבלו ו-23% אחר המיילים שנשלחו."}
{"article_id": "0,7340,L-4090681,00.html", "header_title": "זהירות, טלוויזיה: מה אתם לא רוצים שהילדים יראו", "full_text": "על המסך ריצדו פרצופים שלא הכרתי. נערים חדשים בשיכון. בדרך כלל אני מזהה את דיירי המשנה שמתמקמים אצלנו בסלון, ואף מצפה מהם לשלם סוג של השתתפות במשכנתא - דרייק וג'וש, האנה מונטנה, קארלי מהיי קארלי - אלה הקבועים ש\"נמצאים\" כל יום אצלנו בבית.\nאבל אתמול, כאמור, הפציעו כוכבים חדשים והביאו איתם טקסטים שהקפיצו אותי לתקרה. הגעתי בדיוק בקטע שבו נקטעו הצחוקים המודבקים לרפליקות ומצאתי זוג יושב על הספה ודן במערכת היחסים המשעממת שלו. הוא מחליט לחתוך, היא בתגובה שופכת על אזור חלציו קפה חם, והשניים ממהרים להפריד בין האיברים המוצנעים שלו לנוזל הרותח, ולא חוסכים בתיאורים מפורטים.\n- מה את רואה?\n- אה, סדרה. כולם רואים את זה.\n\"כולם\". תמרור האזהרה שכל הורה צריך להבחין בו גם בלילה חשוך נטול כוכבים בשמים.\n- איך קוראים לסדרה?\n- שני גברים וחצי.\nגברים זה לא משהו שהייתי רוצה שיתקרב לילדה שלי גם עם מקל. כלומר, לפחות לא בכמה שנים הקרובות, וגם החצי הזה די מיותר.\n- את לא רואה את הסדרה הזו. היא לא לגילך.\n- באמת? מה לא בסדר בזה?\n- הכל. זה לא טקסטים לגיל שלך.\n- אמא, מה בסך הכל הוא אמר, ש\"ליטל אלן לא נפגע מהקפה אבל התאומים קצת חטפו\".\n- ואת הבנת למה הוא מתכוון, נכון?\n- ברור.\n- לכן אני אומרת. כבי את הטלוויזיה. או שתעברי לבוב ספוג.\n- תכף תתחילי להרצות לי על איך שאתם ראיתם רק בית קטן בערבה, או משהו כזה. אמא, את לא מבינה שאני יודעת כבר הכל? הכל? מה הבעיה?\nהיא ניסתה להסביר לי כמו שמסבירים למישהו קשה הבנה שהלך לאיבוד ביער, ואני גמגמתי שזו בדיוק הבעיה. שהיא יודעת הכל, אבל לא יודעת מה לעשות עם כל מה שהיא יודעת.\nהיו קצת צעקות, ועימותים, ואיומים. בסופו של דבר הטלוויזיה נסגרה ובערב החליטה מועצת המבוגרים של השבט לוותר על הערוץ, אף על פי שהוא משדר גם את היומית של ג'יי לנו שאנחנו מאוד אוהבים. אבל מה לא עושים כדי לפחות להרגיש שאנחנו מנסים להגן על נפשה הרכה של הילדה?\nאם הילדה שלי, בת רבע ל-11, מבינה ומקבלת בטבעיות מדאיגה רפליקות בעלות גוון מיני שאני לא ירדתי לעומקן גם בתיכון, מישהו כאן בבעיה, והמישהו הזה הוא כנראה אני. כלומר, אנחנו.\nבעבר היתה הפרדה מוחלטת בין עולם הילדים לעולם המבוגרים. תכנים בעלי אופי מיני, אלים, עוכר שלווה או סתם בלתי ראוי לא שודרו בטלוויזיה בשעות שבהן ילדים קטנים ואפילו טרום-מתבגרים שהו מול המסך בהשגחה או בלעדיה. מה שלא ראוי היה שנראה כילדים או בני נוער היה משודר בשעות הערב המאוחרות, אחרי מהדורת החדשות, כאשר המכשיר הבודד שהיה בבית עבר לפיקוח ההורים.\nמהרגע שנכנסה לחיינו מהפכת הכבלים, שלא לדבר על האינטרנט, נוצר מצב שבו כל התכנים כולם פתוחים וגלויים לכל מי שנמצא בבית בכל שעות היום 24 שעות ביממה. אם בתחילת שנות ה-90 ילד לא היה יכול לראות סיינפלד אלא אם כן ההורים שלו הושיבו אותו מול הטלוויזיה באחת עשרה בלילה, היום ילד יכול לראות בכל זמן נתון שני גברים וחצי, שמשודרת בשעות שבהן אנחנו ראינו באמת בית קטן בערבה או דרדסים, אף על פי שמדובר בתוכנית למבוגרים לכל דבר.\nמדובר בחוליה נוספת באובדן היכולת למתוח את גבולות עידן התמימות במגבלות המדיה הקיימות היום, שבהן הילדים חשופים למידע ציני, רצחני ופוגעני מכל כיוון. אבל לפחות כאשר מדובר בצפייה בטלוויזיה, על ההורים לעשות מאמץ ולפקח את התכנים שהילדים צורכים, אם באמצעות קידוד האתרים ופתיחתם רק כאשר משודרים תכנים ראויים, או כמובן להפסיק לגמרי את צריכת הערוץ. כן, גם כאן מילת המפתח היא צרכנות נבונה.\nובאשר לאחריות ההורית, הרי שבעיקר עכשיו, בים הזמן הבלתי נגמר שמתקרא החופש הגדול, עלינו לזכור להיות הקפטנים של הספינה המשפחתית ולהישאר נוכחים בחיי הילדים שלנו כדי לפקח על כל מה שנכנס להם לגוף ולנפש. גם במקרים שבהם נחשפים הילדים לתכנים לא ראויים, יש לתווך להם את המידע ולהסביר שהחיים לא מתנהלים סביב ענייני זוגיות ומיניות, שכן אף על פי שליטל אלן לא נפגע, כפי שדקלמה לי הקטנה שלי, הרי שלדעתי נפשה הרכה כבר נפגעה גם נפגעה.\nוטיפ קטן לסיום, שווה לאזן את הזבל הפלקטי המשודר בערוצי הכבלים ללא כל פיקוח, בצפייה משפחתית ומכוונת בסרטים קלאסיים מהעבר, כאלה שערכים ומסרים חיוביים עדיין משולבים בהם, כדי לאפשר לילדים לזכות במעט פרופורציות ולהתבונן במציאות ממקום יותר נקי וטהור."}
{"article_id": "0,7340,L-4112828,00.html", "header_title": "סוף החופש: הורים, תפסיקו לרוץ ותהנו מהילדים!", "full_text": "ממש כמו כלבת הבית האהובה שלנו, גם אני עסוקה בתקופה האחרונה בהתבוננות. הצלחתי, איכשהו, לאחר שנים רבות של ריצה בהולה לצד האירועים המתחוללים בחיי, להתיישב על הגדר ולהבחין ברגעים המתהווים, כמו צופה בתוכנית טבע, שתופס הילוך איטי של עלי כותרת נפערים.\nלראשונה בחיי, אני חושבת, העצירה הזו אינה מפחידה אותי. היא אפילו ממלאת אותי. ולא שהפסקתי להתמסר לעבודה בעיתון, לתקתק את מטלות הבית, לעבוד על הספר הבא או לפגוש חברות – הכל מתבצע, אבל בלי דחיפות, בלי נשימה מתקצרת, בלי התחושה שעוד רגע הרכבת יוצאת מהתחנה ואני עדיין לא הגעתי לרציף. שתצא הרכבת. אני פתאום מעדיפה ללכת ברגל לצד המסילה.\nתקראו לזה סוג של התבגרות, תחליטו שזה בגלל רוחות הסתיו, הדף האחרון המתמלא בלוח השנה, אחוזי\nבערב קיבלנו מייל מהמורה של הקטנה, שעולה בעוד כמה ימים לכיתה ו'. היא תחנוך תלמיד צעיר מכיתות א' ומתבקשת להגיע למפגש הכנה מספר ימים לפני תום החופש. הילדה שלי, זו שבדמיוני עדיין משחקת בפינת הבובות בגן השכונתי, מעדיפה שמלות מסתובבות על פני מכנסונים קצרים והולכת לישון חבוקה עם בובת זחל צבעונית ומפותלת, היא כבר חלק מהשכבה הבוגרת.\nמתי זה קרה? איפה הייתי כאשר המוצץ התחלף בברזלים על השיניים, קוביות הלגו בטלפון סלולרי וארגז החול בדף הפייסבוק? אני כמעט נוגעת בתמונות רצות, מדפדפת ברגעים בלתי נשכחים, אבל איך זה שכמעט עשור נראה לי כמו יום אחד ארוך? האם יש דרך להפריד את הסרט למרכיביו ולאחוז בהם לעוד רגע אחד?\n\"אמא, את יודעת, השנה זו תהיה הפעם האחרונה שאני אעמוד בחצר האחורית של היסודי בתחילת השנה ואחכה לשמוע מי תהיה המורה שלי\", היא אומרת מעל ראשי, כשאנחנו קוראות שוב את הדואר האלקטרוני מהמורה ואני לא מצליחה להסתיר את הרעד בזוויות הפה.\nנכון. וזו תהיה גם הפעם האחרונה שנלך למצעד הלפידים המסורתי בבית הספר היסודי, והשנה האחרונה שבה אלווה אותה בדרך המוכרת גם בעיניים עצומות מהבית ועד שער הכניסה של בית הספר, והפעם האחרונה של טקס יום הזיכרון, רגע לפני הצפירה. כל כך הרבה דברים נעשה השנה בפעם האחרונה.\nבעוד הקול שלי מתחיל להסגיר את הבכי, והיא צוחקת ממני, כרגיל, בגלל הרגשנות המתפרצת שלי, שאף פעם אין לצפות מתי תגיח, הגדול מצטרף לשיחה. הוא, לעומת זאת, יעשה הכל – אבל בפעם הראשונה. בעוד מספר ימים ילך לראשונה בחייו לחטיבת הביניים ויפגוש לראשונה בחיינו מחנך ולא מחנכת (אני מודאגת, האם גם על מחנך מותר להתרפק כמו על מחנכת? להתקשר בערב לשאול איך היה הילד? לבקש ממנו שישים לב?). לראשונה הוא ייסע לבית הספר לגמרי לבד, באוטובוס, ובהתחשב בהורמונים המתפרצים ובגובהו הבלתי מתפשר - בלי עקבים אני כבר יותר נמוכה, אבל עדיין מדחיקה - יהיו כנראה עוד דברים שיקרו בפעם הראשונה, וגם אותם אני קצת מדחיקה. רוצה אותו עוד קצת ילד ופחות עם חתימת שפם מובהקת.\nבתפר הזה, שבין הסוף להתחלה, שבין זנב הקיץ להופעת הבכורה של הנחליאלים, שבין מרק הלחות לרוחות הערב, שבין ענבים בשיא המתיקות לגוייאבות שעדיין על העץ – קחו גם אתם זמן להתבוננות. עצרו. גזרו את הפריימים מתוך הסרט הרץ והחזיקו בהם ככל יכולתכם, הם שלכם. הרגישו אותם, התרפקו עליהם, התבוננו בהם כדי לנשום אותם לתוככם לפני שיעברו למחלקת הזיכרונות.\nבסרט שראיתי פעם אמרה אישה מבוגרת על ערש דוויי לשכנתה הצעירה: \"בערוב ימיו, אף אחד לא יצטער על עוד שעה שלא בילה בפגישת עבודה חשובה. הבכי יהיה על עוד זמן שלא בילינו יחד עם בני המשפחה\".\nלכן, ב-1 בספטמבר קחו את הזמן, ואם אינכם יכולים לקחת יום חופש מהעבודה, לפחות פנו לעצמכם את הבוקר ולוו אותם עם כל הזמן שבעולם לשגרה הברוכה שלהם, בלי שתמהרו לעוד ישיבה שכבר מתחילה, לעוד פגישה ממש חשובה. כי שום דבר לא באמת חשוב כמו החיים האלה, שאנחנו חיים דרכם.\nוקבלו טיפ שנידבה לטור אמא ועורכת מסורה: היא ב-1 בספטמבר קובעת עם מעגל החברות מהשכונה, לקפה נינוח של בוקר, מיד לאחר הצלצול הראשון. בכל זאת, כדי לעצור את השעון ולחבק את השעות הספורות שבין החופש לשגרה, שבין השנה הישנה לשנה החדשה, שבין הסוף להתחלה."}
{"article_id": "0,7340,L-3668438,00.html", "header_title": "למדו את הילדים להצטיין בלי להיות תחרותיים", "full_text": "במילון אבן שושן מוגדרת תחרותיות כ\"סוג של מוטיבציה הפועלת באדם ומניעה אותו קדימה להתאמץ יותר, לגייס את כל הכוחות והכישרונות, להתגבר על מכשולים וקשיים‭.\"‬ ואכן, תחרותיות היא מניע בעל עוצמה שאין כמותו, אבל במקביל להצלחה ולהישגים היא גם גובה לא פעם מחיר כבד בדמות אכזבות, תסכולים וכישלונות.\nהמחיר הכבד של התחרותיות מחריף במיוחד במקומות שבהם ההצלחה, המקום הראשון וההצטיינות הם המדד היחיד לכבוד ולהערכה, שהרי לא תמיד ניתן לנצח. כשילד מרגיש בעל ערך רק אם הוא במקום הראשון או המצטיין מכולם, קשה לו מאוד לבנות ולבסס ביטחון עצמי ביכולותיו, כי הוא אף פעם לא יכול להיות בטוח שגם בתחרות הבאה יגיע ראשון. כשכל תשומת הלב של הילד ממוקדת באיך להיות יותר טוב מהאחרים, נשללת ממנו האפשרות לראות את האפשרויות והיכולות האחרות שלו, אלה שלא נבחנות ביחס לאחרים אלא רק ביחס לעצמו, כמו היכולת להתפתח, לתרום ולקדם מטרות המשותפות לו לחברה שבה הוא חי.\nבחברה שבה אנו חיים כיום שורר אקלים תחרותי קיצוני. המסר הבולט, בכל תחום, הוא שהעולם שייך למנצחים. בעולם כזה קיימות רק שתי אפשרויות: או שאתה \"מנצח\" או שאתה \"מודח\" (מהאי, מבית האח הגדול, מכוכב נולד, מנבחרת בית הספר ואפילו מהפוליטיקה‭.(‬ במציאות כזו להורים אין ברירה אלא ללמד את ילדיהם איך לפלס את דרכם לפסגה.\nאחת הדרכים הנפוצות לעשות זאת היא לפתח אצל הילדים את יצר התחרותיות. זה מתחיל כבר מגיל צעיר במשפטים כמו \"נראה מי מגיע ראשון לאמא\" או \"מי מתלבש הכי מהר בבוקר‭\"?‬ כשבשלב הזה אין להורים כוונה לפתח אצל הילדים תחרותיות לשם הישגים, אלא רק לזרז אותם ולקדם את משימות היומיום. אלא שהתוצאה הלא מודעת היא שהילדים לומדים שההכרה - ואולי גם האהבה - נתונים למי שמגיע ראשון, וכזה יכול להיות תמיד רק אחד. אגב, מהמשפטים הפשוטים לכאורה האלה צומחת תחרותיות בין אחים, שיכולה להוביל בהמשך להרבה קנאה, כעס ועוינות.\nפעמים רבות ההורים בכלל לא מודעים לתחרותיות הסמויה שמסתתרת בכל משפט שהם אומרים, אבל היא נמצאת שם אפילו כשאנחנו משווים בטיפת חלב מי שוקל יותר ומי כבר התחיל ללכת, ונמשכת כשהילד מביא הביתה ציון במבחן והשאלה הראשונה שאנחנו שואלים אותו היא מי קיבל את הציון הכי גבוה.\nנשאלת השאלה אם יש דרך אחרת ללמד את הילדים לממש את הכישרונות והיכולות שלהם, להשתפר, להצליח ולהצטיין, גם בלי לפתח אצלם את יצר התחרותיות אלא באמצעות שיפור תחושת הערך שלהם בפני עצמם.\nנדמה שהתשובה לשאלה הזו היא כן. על פי התפיסה הפסיכולוגית האדלריאנית, בכל אדם קיימת שאיפה מולדת לעליונות. את הכוח הזה ניתן לנתב לשני כיוונים – לתחרותיות מול אחרים או למניע הדוחף להפוך חסרונות ליתרונות ולשפר את היכולות של האדם ביחס לעצמו.\nבמצב האופטימלי אדם מזהה את העובדה שטובתו היא חלק בלתי נפרד מטובת הכלל, והתעצמותו האישית תוביל להתעצמות החברה כולה. במצב כזה החשיבה שאומרת \"אני משמעותי רק כשאני ראשון‭,\"‬ מתחלפת בחשיבה שאומרת \"כולנו נרוויח יותר אם נשים דגש על הביחד, על התרומה והתועלת הכוללת למשפחה, לחברה, למדינה וכו‭.\"'‬ במצב הפחות אופטימלי צריך לנתב את האדם לכיוון החשיבה הזה.\nאם נחזור אלינו כהורים, המסקנה היא שאפשר להכשיר את ילדינו לחיים בחברה הישגית גם בלי לפתח אצלם את התחרותיות, וזאת אם נסיט את הדגש מההשוואה לאחרים - להצלחה ולמימוש עצמי. זוהי דרך ארוכה ומורכבת יותר, אבל גם משמעותית, יעילה ויציבה יותר (התפיסה הזו הולכת ומתבססת כיום בארגונים שונים הפונים יותר ויותר לצוותי ניהול במקום מנהל יחיד השולט בכל‭.(‬\nאם החלטתם לצעוד בדרך הזו, הדבר הראשון שעליכם לבדוק כהורים הוא אם קיימת בבית אווירה תחרותית. אווירה כזו נוצרת בעיקר כשקיימת השוואה בין אחים ‭\")‬תראה איך אחיך הגדול עוזר/לומד/מתחשב, למה אתה לא כמוהו‭,(\"‬ או בין הילד לחבריו ‭\")‬תראה איך החבר שלך משחק טוב כדורגל‭,\"‬ או \"למה את לא משתתפת בחוגים כמו כל החברות שלך‭.(\"‬ כשההתייחסות לילד נעשית בעיקר בהשוואה למישהו אחר הוא אינו לומד להכיר ולפתח את הדברים הייחודיים והנכונים לו. הוא גם לומד שאין דבר כזה להעריך מישהו ביחס לעצמו, כי הוא תמיד נבחן, מוערך או נשפט ביחס למישהו אחר.\nהדרך הנכונה והמועילה ביותר היא ללמד את הילדים לבחון את התקדמותם והצלחותיהם ביחס לעצמם בלבד, תוך שימת דגש על התהליך ולא רק על התוצאה. כך למשל, במקום לשאול את הילד מי קיבל את הציון הכי גבוה במבחן, שאלו אותו אם הצליח לשפר את הציון בהשוואה למבחן הקודם.\nבשלב הבא שימו לב לעצמכם ועד כמה אתם כהורים מפגינים תחרותיות. כשההורים עצמם משתפים ומספרים רק על הישגים והצלחות, וכשהם לא מצליחים במשהו הם פשוט לא מספרים על זה, המסר שעובר לילדים הוא שבבית הזה אין מקום למפסידנים. גם כשההורים בתקשורת בינם לבין עצמם משתמשים במשפטים כמו \"אני יודע/ת יותר טוב ממך מה נכון לילדים\" או \"את/ה תמיד טועה\" המסר התחרותי עובר ביתר שאת.\nבשלב השלישי בחנו את רמת הציפיות שלכם מילדיכם. ציפיות הן דבר חשוב. כשלא מצפים מילד לשום הישג או תוצאה הוא מקבל את המסר שבאמת אין מה לצפות ממנו, אין לו יכולת, אין לו כישרונות וחבל להתאמץ. מצד שני, כשהציפיות נקבעות לא על פי היכולות של הילד עצמו אלא על פי אמות מידה של הישגים והצלחות חיצוניים, הילד חווה את אותה תחושה של חוסר אמון בעצמו, משום שכשהוא לא עומד בציפיות הגבוהות הוא חש שאיכזב, מקבל ביקורת ונוטה להתייאש ולומר \"זה מה יש‭.\"‬ תחרותיות מעצם מהותה מטפחת ציפיות גבוהות, ואולי גבוהות מדי, מאחר שהיא ניזונה מהתפיסה שקנה המידה הוא חיצוני ונקבע בלי להתבונן בילד המסוים ובלי לבחון אם רמת ההישגים הזו מתאימה לו.\nככלל, כמו בכל דבר גם בעניין התחרותיות: כשמחפשים את הדרך צריך להגדיר בראש ובראשונה את המטרה. פעמים רבות ההורים כל כך שקועים בדרך, עד שאינם עוצרים לבדוק אם היא אכן משיגה את המטרה. כשהמטרה היא לתת לילדים כלים להצלחה והתקדמות בחיים, הדרך חייבת להתבסס קודם כל על דימוי עצמי חיובי של הילד כמי שיכול, אם רק ירצה, לפתח את כישרונותיו, למקד את מאמציו ולהצליח.\nדימוי עצמי חיובי, ביטחון בכוחות ותחושת ערך נבנים אצל ילדים כשזה האופן שבו מתייחסים אליהם הוריהם. כלומר, כשהם מעודדים ולא מבקרים ויודעים להדגיש את החיובי לפני שמצביעים על השלילי (גם כשהכוונה היא שהילדים ילמדו מהשגיאות שעשו‭.(‬ כשהילד בטוח במקומו במשפחה ובערכו כאדם הוא יכול להפנות את שאיפת העליונות שלו ויחד איתה את כל המשאבים שברשותו לקידום המשימה שלפניו. הוא פנוי ללמידה, פתוח להתנסות ומוכן גם לשגות. לעומת זאת כשהילד נושא דימוי עצמי פגיע ושברירי, הוא לא פנוי רגשית למקד את כוחותיו מול משימה, ולו גם הפשוטה ביותר.\nהאמון בעצמם ותחושת המסוגלות נבנים אצל ילדים מתוך ההתנסויות שמאפשרים להם ההורים. כבר מגיל צעיר מאוד יכולים ילדים (ולרוב הם גם מבקשים ושואפים לכך) לקחת חלק ולהשתתף בשגרת החיים בבית. כך הם לומדים ומבינים שהדרך להיות חבר משמעותי במשפחה היא לעשות, לעזור. רק דרך עשייה ותרומה - שמתאימות לגילם ולהתפתחותם - חווים הילדים יכולת אמיתית ומבססים את ביטחונם העצמי. וכאשר הדימוי העצמי של הילד הוא של מי שבאמת יכול - הוא גם משיג ומצליח. בגדול."}
{"article_id": "0,7340,L-3443379,00.html", "header_title": "מעורבות או התערבות? הורים חוזרים ללימודים", "full_text": "הצלצול המבשר על תחילת שנת הלימודים אינו מיועד רק לילדים. הוא סימן גם עבורנו, ההורים, לבדוק ולבחון כיצד אנו יכולים להפוך לשותפים פעילים בחיי הילדים בבית הספר. \"השותפות הפעילה הזו\", מבטיחה עדנה ענב, מחברת הספר \"הורים במבוך\", היא כלי חשוב ויעיל בהצלחת ילדיכם בבית הספר.\nבסוף הספר היא מציעה מבחן שילמד אתכם עד כמה אתם מעורבים בחיי בית הספר של ילדכם. לבקשתנו, היא מציעה שאלון מקוצר:\nמי שרוצה לעבור את המבחן של ענב חייב להשיב תשובות מלאות לכל השאלות האלה ולרבות אחרות שמופיעות בספר שלה.\n\"לכל אחד יש את חוויות בית הספר שלו ולצערי, לחלק גדול מההורים של היום יש חוויות לא חיוביות מימי בית הספר, שגורמות להם לגבש דעות קדומות ולהתרחק מבחינה רגשית ופיזית מהמרחב הבית ספרי של ילדיהם. חשוב ליצור הפרדה בין החוויות שהיו לנו לבין מה שמחכה לילדינו מעבר לדלת הכיתה\", היא אומרת.\nענב מזהירה מראש גם מפני דעה מוקדמת שמקורה בילדים גדולים יותר שכבר עברו תחת המערכת. \"תנו לכל ילד את ההזדמנות שלו לבנות מערכת יחסים חדשה עם בית הספר. זה לא מוכרח להיות בדיוק כמו שהיה לכם או לאחות הגדולה שלו\", היא מוסיפה.\nמעורבות והתערבות\nצמד המילים האלה זוכה לפופלריות רבה בכל מה שקשור ליחסי בית הספר וההורים. \"בסופו של דבר נשאלת השאלה עד כמה כל אחד מהצדדים מקבל או דוחה את הצד השני. וזה משתנה מאדם לאדם ומבית ספר לבית ספר\", מסבירה ענב ומוסיפה ש\"אחת הבעיות היא שמורים לא הוכשרו למגע עם אנשים בוגרים, אלא עם ילדים. ובאמת עולה השאלה מי הם הקליינטים של בית הספר, האם הילדים או גם הוריהם?\n\"אני חושבת שבשנים האחרונות יש נטייה לקבל את ההורים. הבעיה היא שלא תמיד יודעים איך. וגם ההורים, פונים למורים, לא פעם, בתקיפות, ושוכחים שהילדים שלהם הם בעצם האינטרס המשותף של המורים ושלהם, ואין כאן צדדים עוינים. בסופו של דבר זה עצוב אם יש ילד שלא זוכה שהוריו יקיימו דיאלוג עם בית הספר\". לדעתה, הורים שיימנעו ממעורבות יחמיצו עולם שלם שהילד נמצא בו וכל קונפליקט שיתעורר בין הצדדים עלול לפגוע ישירות בילד שיפסיד מכך\".\nהורים עייפים ממטלות\nאבל רוב ההורים עייפים ממטלות בית הספר. כשיש רק ילד אחד, זו לא מעמסה כבדה. אבל כמי שמחזיקים משפחה שלמה וגם קריירה, לא תמיד אפשר להקדיש את בוקר יום שישי לפעילות התנדבותית בבית הספר. ענב מבינה את זה בהחלט. \"צמצום המעורבות אינו אומר הפסקה מוחלטת שלה. כל הורה יכול וצריך לבחור את המקומות והזמנים שבהם הוא יכול להיות מעורב. מדובר בסקאלה מאוד רחבה, החל מנוכחות פעילה באסיפות הורים וימי הורים ועד התנדבות לכל פעילות. הורים עסוקים ביום שישי יכולים להציע להכין משהו באמצע השבוע, לבוא להרצות יום אחד על מקום העבודה שלהם או לקחת חלק בכל פעילות אחרת שמתאימה ללוח הזמנים והעיסוקים שלהם. אין כאן דרישות שהן חובה. המעורבות נמצאת על קו רצף. גם בית הספר לא זקוק ל-1400 שמתנדבים בו זמנית.\nאסיפת הורים\nהרצף שענב מתארת נע בין השתתפות באסיפות הורים וימי הורים ועד התנדבות לכל אירוע ברמה הבית ספרית. אסיפות הורים של פתיחת השנה, המחכות לכולנו בשבוע הבא, כוללות היכרות עם המורה או הסבר על מהלך שנת הלימודים הקרובה. לגבי ענב להיות מעורב פירושו לא רק להשתתף באסיפות הללו, אלא גם לבוא מוכנים עם דף שאלות.\n\"בדיוק כמו שאתם שואלים לפני שאתם עומדים לקנות דירה\", היא אומרת. לדעתה יש שורה של שאלות שצריך לשאול על מנת לדעת מה הן ציפיות המורה מילדכם וגם מכם, מה ילמדו במהלך השנה, באילו שיטות ומאילו ספרים. חשוב לברר בהזדמנות הזו כיצד ומתי ניתן ליצור קשר עם המורה במהלך השנה, מחוץ לימי ההורים המתוכננים.\n\"מי שלא בא בגלל שהוא כבר לכאורה מכיר את המורה ויודע הכל, עלול לפגוע בקשר של ילדיו עם בית הספר ובעקבות כך עלולים להיווצר קונפליקטים סביב הלמידה. וחבל\", אומרת ענב. \"תעשו מאמץ לבוא ולברר איך יראו חיי הילדים שלכם במהלך השנה ומה מצפה המורה שיקרה בבית. זו הזדמנות לברר גם שאלות חברתיות בנוגע לילד שלכם, עם מי הוא מתרועע האם הוא חברותי, אחראי, אוהב לעזור או מתחמק\". לא תמיד הילדים שלנו מתנהגים בבית הספר כמו שהם מתנהגים בבית, מגלה ענב ומוסיפה שהאסיפות הללו הן כלי ראשון לדעת בוודאות מה המורה רוצה ומצפה.\nסגנון לימוד\nבספר שלה מבחינה ענב בין סגנונות לימוד שונים הנסמכים על יכולת זכירה (חזותית או שמיעתית) ומכתיבים כללי למידה שונים. כשקיים שוני בין סגנון הלמידה של ההורה לזה של הילד, עלולה להיווצר בעיה. לכן, מומלץ לשים לב כיצד הילד זוכר ומה הטכניקות שמקלות עליו את למידת החומר. מרגע שאתם מזהים את סגנון הלמידה של הילד שלכם (ענב נותנת כלים מפורטים לאבחון בספר שלה) - עדכנו גם את המורה באבחנה שלכם ולמדו לעזור לו, כפי יכולתו.\n\"בכלל, חשוב ומומלץ לשתף את המורה באירועים משפחתיים שיכולים להשפיע על הילד ושתפו אותה בגילויים על העדפות שלו ותחומי עניין מיוחדים, למשל: הוא מאוד אוהב לקרוא קומיקס\".\nשיעורי בית\nילד זקוק למקום מסודר שבו הוא יוכל להכין את שיעוריו. זה לא מוכרח להיות בחדר שלו. זה יכול להיות במטבח או בחדר העבודה של ההורים. העיקר שיהיו לו התנאים המתאימים: שולחן, תאורה וכיסא. טלוויזיה דולקת או רעשים אחרים, עלולים להסיח את דעתו, לכן דאגו ליצור סביבה שקטה.\nילדים זקוקים יותר לעזרה בהתארגנות, ביצירת סדרי עדיפויות וקביעת דרך עבודה. ענב ממליצה לקבוע יום בתחילת השבוע או בסוף השבוע שבו תעזרו לילד להתארגן עם המטלות שלו לקראת הימים הבאים ותקבעו איתו יחד מתי ילמד למבחן ומתי יכין את העבודה שאותה יש להגיש.\nחשוב להנהיג שיגרה קבועה של הכנת שיעורי בית ולקבוע הרגלים מסודרים של חזרה מבית ספר, ארוחת צהריים, מנוחה קצרה והכנת שיעורים. \"אין שום סיבה שהורה שחוזר הביתה בחמש או שש בערב ילך וישב עם ילדיו על הכנת שיעורי בית\", אומרת ענב. \"זו מטלה שצריך לסיים אותה הרבה קודם ואם יש משהו שנשאר לא ברור, הילד גם יכול לפתור את זה מול המורה\".\nילדים שנמצאים בהשגחת צהרון או מטפלת בשעות הצהריים, צריכים גם הם להכניס את הכנת השיעורים לסדר היום של השעות הללו. \"אבל כשהורים חוזרים מהעבודה, מתפקידם להתעניין התעניינות אמיתית מה היה בבית הספר. לא רק מהפן הלימודי, אלא גם מהפן החברתי: לשאול עם מי שחקת, איזה ניסוי עשו בשיעור, מי קיבל את המגרש בהפסקה וכו'\", היא ממליצה.\nענב אומרת שלא צריך לשאול שאלות פתוחות כמו 'איך היה?', אלא לבחור בשאלות ממוקדות, המתבססות גם על מה שאתם יודעים על שגרת בית הספר. \"הורים צריכים לדעת מה קורה בשש השעות שבהן הילד נמצא בבית הספר ולהיות מעורבים לא רק בחומר הלימוד, אלא גם בחוויות שמסביב\"."}
{"article_id": "0,7340,L-4370026,00.html", "header_title": "אבחוני קשב וריכוז: מה הקופות מציעות?", "full_text": "סל הבריאות הקטן שלנו לא מכיל את אחת הבעיות האקטואליות והממותגות ביותר בכל משפחה עשירית בישראל: הפרעות קשב וריכוז ולקויות למידה. המספר 10 מייצג את אחוז הפונים לאבחון. כ־5% לפחות נמצאים מתאימים לטיפול, והמספרים בעלייה.\nמדוע רבים כל כך פונים לאבחון בעיה שנחשבה בעבר שולית, ומדוע מספרם עולה? ומה עושים ביניהם גם מבוגרים לא מעטים? ד\"ר מיכאל דוידוביץ'‬ מומחה בנוירולוגיית ילדים ובהתפתחות הילד ומנהל תחום התפתחות הילד ב\"מכבי שירותי בריאות‭,\"‬ חושב שמדובר בדור חדש של הורים וילדים.\n\"אם פעם היינו יכולים לראות קולגה שהוא מולטי־טאסק וכישרון־על ולהגיד לעצמנו: הוא פשוט כזה מוכשר, היום נאמר: למה אני לא מוכשר כמותו, אולי יש לי הפרעת קשב. אותה צורת חשיבה ההורים מפעילים גם על הילדים. אנחנו לא מקבלים כמובן מאליו שיש פער יכולות וכישורים בין ילדים, ומנסים למלא אותו בממצאים קליניים (לפעמים בצדק ולפעמים פחות‭(.\nד\"ר איריס מנור, פסיכיאטרית מומחית לילד ולמתבגר ומנהלת מרכז קשב גהה של קופ\"ח כללית, חושבת שמדובר דווקא בסוג של יציאה מרוכזת מהארון. מסתובבים בינינו מבוגרים רבים ללא אבחון נכון, היא אומרת, אנשים שמקבלים טיפול בנוגדי דיכאון, בעוד שהבעיה שלהם היא הפרעת קשב לא מאובחנת, הדורשת טיפול תרופתי, אבל מסוג אחר.\nבחודש האחרון השיקו במכבי את \"מכבי שלי\" – סוג חדש של כיסוי ובו מה שניתן לכנות ה\"אקססוריז\" של הבריאות: שיניים, משקפיים ועדשות מגע, דיאטה, כושר ועוד. אבל את מרב תשומת הלב, כמו גם את מרב התגובות מצד הקופות האחרות, משך סעיף הפרעות הקשב והריכוז ולקויות הלמידה.\n\"מכבי שלי\" היטיבו את התנאים, וצרכני כל הקופות עומדים להרוויח. גם \"כללית פלטינום\" עידכנו את ההטבות למבוטחים ומיקמו את עצמם מחדש במקום גבוה בין הקופות בתחום הזה.\nכמו בכל ביטוח, גם בביטוחים הנוספים והמשלימים צריך לבדוק עלות מול פוטנציאל ניצול: תוספת \"מכבי שלי‭,\" ‬למשל, תעלה לזוג בסביבות גיל 40־45 פלוס שני ילדים 125 שקל בחודש. כדאי לבדוק את כל הסל ולא רק את סעיף הפרעות הקשב.\nד\"ר דורון דושניצקי, מומחה ברפואת ילדים ובהתפת־ חות הילד מחטיבת הרפואה בקופת חולים לאומית, מדגיש את החלוקה: עד גיל הגן, נושא התפתחות הילד נמצא בסל הבריאות וילד שמאותר על ידי הגננת ומופנה לאבחון ויקבל מספר קבוע של טיפולים בשנה על חשבון הסל (משתנה בין הקופות במספרים בודדים.‭\nואחר כך יפעיל את הביטוחים המשלימים של הקופה ומהם יזכה לעוד כ־30 טיפולים בשנה לפחות, עד גיל ‭– 18 ,12 ,9 ,6‬ בכל גיל בהשתתפות עצמית שונה ובמספר טיפולים אחר ‭30)‬ עד 60 שקל השתתפות עצמית שלכם בטיפול‭.(‬ אבל כאשר הילד נכנס לבית הספר, כל נושא בעיות הלמידה, אבחונן, הטיפול והטיפול התומך וההתאמות וההקלות שלהן הוא זכאי בלימודיו – איננו שייך עוד למשרד הבריאות, כי אם למשרד החינוך.\nבמילים אחרות, מבחינת התקציב המשפחתי זה אומר שמימון רוב התהליך ייצא מכיסנו הפרטי, ולכאן בדיוק מכוונים הקמפיינים של הביטוחים המשלימים בקופות החולים.\nשני האבחונים החשובים ביותר לנושא לקויות הלמידה הם האבחון הדידקטי והאבחון הפסיכו־דידקטי. כאשר יש השערה שלילד יש לקות למידה, אי אפשר לדלג על אבחונים אלה. עם זאת, ד\"ר מנור מבקשת להדגיש כי אבחון מקיף לילד, הכולל גם אבחון רפואי, חשוב מאוד.\nלהורים יש נטייה להתמקד רק באבחונים שדורשת מערכת החינוך וזו טעות. רק אבחון מלא יכול לתת תשובה אם מדובר בלקות למידה בלבד, או בהפרעות קשב וריכוז, או שאולי בשילוב של שתיהן.\nבעקבות אבחון דידקטי יערוך בית הספר היסודי התאמות לצורכי התלמיד. החל מכיתה ‭,'ז‬ ובדרך כלל כתוצאה מאבחון פסיכו־דידקטי, בגיל חטיבת הביניים יש מקבץ התאמות והקלות בבחינות כמו הקראה של המבחן, תוספת זמן ושאלון מוגדל. הקלות אלה מוגדרות בחוזר מנכ\"ל ‭1\"‬ ו־‭,\"2‬ ומי שעורך את האבחון בכיתה ז' - תוצאותיו תקפות עד גיל ‭,25‬ כלומר, סוף תואר ראשון לפחות.\nעל התאמות אלה אחראי בית הספר. הזכאות גם להקלה המוגדרת ‭\"3\"‬ בחוזר מנכ\"ל מבוססת על תוצאות האבחון ומסקנותיו, לפי מפתח לקויות הקובע את סוג ורמת ההקלה. הקלה ‭\"3\"‬ היא משמעותית יותר מפני שהיא לא רק מחייבת את משרד החינוך בתוספת זמן בחינה בבגרות\nובהמרת מבחן בכתב למבחן בעל פה, אלא גם מאפשרת שאלון מותאם במיוחד ואפילו המרה של בחינת הבגרות\nבמתמטיקה לבחינה במקצוע מדעי אחר. על התאמה זו אחראית הוועדה המחוזית של משרד החינוך.\nהאבחון הדידקטי: ביסודי בגיל בית הספר היסודי מערכת החינוך דורשת לפחות אבחון דידקטי הבודק יכולות כתיבה, שפה, זכירה, חשבון, שליפת נתונים מטקסט וכל מה שמתכנס תחת הכישורים ללמידה של ילד נורמטיבי. על פי תוצאות יוחלט במערכת החינוך אילו התאמות והקלות יקבל הילד, כולל הוראה מתקנת (אם יש הקצאה מספקת ממשרד החינוך לבית ספרו. אם לא – תצטרכו לשלם כ־180־220 שקל לשעה, לפחות‭.(‬\nכל המומחים שעימם דיברתי ממליצים לא \"לעוט\" על ההקלות של בית הספר, כי הן עלולות לייצר לילד נכות נוספת. בנוסף, יש לתת לו להתמודד, אבל בהיגיון. לדוגמה, אם יש לילד דיסגרפיה (בעיית כתב בלתי קריא) - הפתרון הוא להיבחן עם לפ־טופ אבל לא להיבחן בעל־פה, על  מנת שלא תאבד לו היכולת להתבטא בכתב, יכולת שהוא יצטרך כל חייו.\nמחיר מלא לאבחון דידקטי: כ- ‭1,300‬ שקל\nמתאים מכיתות ז' ומעלה ויש העורכים אותו בתיכון. הוא מכוון לקבוע לא רק כישורי למידה אלא גם קוגני־ טיביות, והתבחינים הם גם פסיכולוגיים. המטרה: לאתר קשיים, גם רגשיים, הנובעים מפערים בין קוגניציה ליכו־ לות למידה (מה שאנחנו מכנים בשפה מדוברת: יש לילד פוטנציאל גבוה, אבל הוא מתקשה לממש אותו) ולהעניק לפי הממצאים הקלות והתאמות בבית הספר, כולל בבחינות הבגרות.\nחשוב לשים לב כי ההטבה של האבחונים, הדידקטי והפסיכו־דידקטי, היא פעם אחת (לכל סוג) בכל תקופת הביטוח. כדאי להשתמש בהטבה בתבונה ולהתאימה לד־ רישות המערכת. עם זאת, אומר ד\"ר דוידוביץ',  כדאי לערוך התחשבנויות מסובכות: אם הילד צריך – ערכו את הבדיקה. מסקנותיה תקפות לזמן רב מאוד, לא בטוח שתצ־ טרכו בדיקות נוספות, וגם אם כן, עדיין מומלץ לערוך כל בדיקה על פי צורך עכשווי ולא על פי תכנון צרכני.\nמחיר מלא לאבחון פסיכו דידקטי: כ‭2,300‬ שקל.\nהיא הטובה ביותר מפני שיש הטבה בלי צורך להרחיב את הביטוח לפלטינום.\nנתחיל מהחדשות הטובות: הם עולים פחות, ולא כל אחד צריך אותם. מצד שני: מבחנים אלה אינם עומדים בנפרד, והם תמיד נלווים לאבחונים דידקטיים ופסיכו־דידקטיים, כאשר עולה צורך כזה - מתוך האבחון, או בעקבות בדיקת נוירולוג ילדים. יש סוגים שונים של מבחנים ממוחשבים, ביניהם TOVA‬‭,MOXO ,BRC ועוד\nבמהלך האבחונים האלה הילד יושב מול מחשב ומקבל משימות, והנדרש הוא בסגנון לפעול או לבלום. נבדקות תגובות, מהירותן, אימפולסיביות בתגובות; ומהתוצאות ניתן להסיק על רמות קשב, ריכוז וגם היפר־אק־ טיביות. במקרים של ילדים שנוטלים תרופות מסוג ריטלין, קונצרטה ודומים גנריים, מומלץ לחזור על הבדיקות לאחר נטילת התרופה כדי להשוות תוצאות.\nמחיר מלא של בדיקה: 450 עד 700 שקל.\nעם כל אבחון מגיעות המלצות לטיפולים תומכים, שאף אחד מהם לא נמצא בסל ולכן אתם לחלוטין תלויים כאן בהטבות של הביטוח המשלים, כי מדובר בטיפולים יקרים ולאורך שנים: שחייה טיפולית, ספורט טיפולי, הבעה ביצירה, רכיבה טיפולית, טיפול בבעלי חיים ועוד. גם בסעיף זה מתקיימת תחרות בין הקופות, והנה כמה מספרים לדוגמה.\n‭,'ג‬ אם לבן 10 מתל אביב: ערכה לבנה אבחונים מקיפים, הילד נמצא כבעל הפרעות קשב וריכוז ולוקח ריטלין. ג' מרוצה מהאבחונים למרות שהילד לא קיבל את כל ההקלות שרצתה.\n\"לפחות אני יודעת כעת מה מצבו וזה חשוב לו - ולי. הילד מקבל ריטלין וזה שיפר את התחושה שלו ביחס לעצמו ולסביבה. חשוב לי שיש משהו שעוזר לו לארגן את העיסוקים שלו ולפנות זמן ללימודים\". ‬\nג' מרמת גן, אם לבת ‭:16‬ אצל בתה נמצאה הפרעת קשב וגם רשמו לה ריטלין, אבל בית הספר אישר לה רק תוספת זמן של 25 אחוזים בבחינות.\n\"היא ציפתה גם להתאמות נוספות, וכעת היא דורשת שנעשה לה גם אבחון פסיכודידקטי‭,\"‬ היא אומרת. \"אני ממש נגד כל האבחונים האלה. אני חושבת שבני הנוער היום מפונקים מדי, וההקלות וההתאמות האלה עוד יכשירו אותם לחוסר עמידה בדרישות. מה יהיה בחיים הבוגרים? מי ייתן לה שם הקלות\"?."}
{"article_id": "0,7340,L-4474571,00.html", "header_title": "מדריך: כל סוגי הטיפולים להפרעות קשב וריכוז", "full_text": "על אף שהמדע טוען שמדובר בתופעה פיזיולוגית, החשדנות כלפי הפרעת קשב וריכוז היא גדולה מאוד. ישנם מי שחושבים כי מדובר בכלל בתירוץ שכל מטרתו להתחמק מאחריות. אחרים טוענים כי \"הכל בראש\".\nמכאן עולה הספק: האם יש לגיטימציה לטפל בהפרעה באמעות חומרים כימיים מבלי שהוכחה בוודאות קיומה של ההפרעה? והאם, בכלל, נכון \"להתפנק\" ולחפש פתרונות קלים במקום להתמודד ולנהל מאבק קיומי עם מה שהטבע ברא ונתן?\nאפשר להסתכל על השאלות האלה מהיבט פילוסופי (העוסק בשאלה של משמעות וחשיבות הסבל בעולם), אולם אני בוחרת דווקא את הכיוון הפרקטי יותר. ויקטור פרנקל, בספרו \"האדם מחפש משמעות\", טען כי \"חיים פירושם, בסופו של דבר, נטילת אחריות למציאת התשובה הנכונה על בעיותיו של אדם, וקיום התפקידים שהם מעמידים בלי הרף לפני כל יחיד ויחיד\".\nלתפיסתי, כדי שאנשים בעלי הפרעות קשב וריכוז יוכלו לממש את התפקידים שלהם בעולם ולהביא לידי ביטוי את שלל הכישורים הקיימים בתוכם, הם חייבים לקחת אחריות ולטפל בבעיות ובקשיים שחוסמים את דרכם להגשמה עצמית. לא ציכים - חייבים! חוסר טיפול משמעותו השלמה עם הבינוניות, עם תחושת הכישלון, עם הדימוי העצמי שעוצר מלהעיז, אובדן משמעותי של יצירתיות ותרומה לעולם והסתפקות בלתי מוצדקת במועט.\n\"טיפול\" אין פירושו בהכרח פנייה לגורם חיצוני. יש מי שיכולים לבצע \"חיזוק עצמי\" ולהגיע לרמות מודעות ותפקוד ראויים בכוחות עצמם. אולם, מניסיוני, ברוב המקרים נדרשת \"עין שלישית\" - מקצועית, מבינה, רגישה, אובייקטיבית יחסית, מאמינה ומחזקת. דמות כזו יכולה להיות כאבן שואבת בשינוי מהלך החיים ואיכותם.\nטיפול הינו תהליך סיוע שנועד לאפשר למטופל, ילד או מבוגר, לזהות ולהתגבר על מעצורים פנימיים וחיצוניים\nשמונעים ממנו לממש במידה מספקת את האתגרים החשובים לו ולשמור על איכות חיים ורווחה נפשית. כשמדובר בהפרעת קשב המעצורים הפנימיים נובעים ממבנה ותפקוד פיזיולוגי במוח, אולם הם \"מתנפחים\" ככל שהזמן נוקף והקושי אינו מזוהה ואיננו מטופל. הסיבה לכך היא שלמעצורים הפנימיים מתווספים חסמים חיצוניים שמקורם בסביבה, שאינה מבינה או מגיבה לקשיים בדרך הולמת.\nעל כן, אבחון וטיפול בהפרעת קשב מן הראוי שיתחילו מוקדם בילדות. לא בפזיזות, חלילה. יש צורך לוודא שאכן הסימפטומים אובחנו באופן מקצועי ומעמיק והמסקנה היא שמדובר בהפרעת קשב. \"היד הקלה על ההדק\" באבחון היא מסוכנת. אולם מעת שאובחן הקושי, מן הראוי להתחיל לטפל. בכך יחסכו מהילד הסימפטומים מהשניים, הבלתי הכרחיים, שנובעים מחוסר אבחון והתייחסות מתאימה.\nרבים מבעלי הפרעות הקשב הבלתי מטופלים מפרשים את הקשיים שלהם כסוג של \"טפשות, עצלנות ואופי לקוי\", ועם הזמן מאבדים אמון בעצמם ובאחרים. הם מאמצים לעצמם סגנון התנהלות של הימנעות והתנהגות השרדותית שפוגעת מאד בחייהם. כל זה מיותר. אבחון וטיפול מוקדמים יאפשרו התמודדות עם ההפרעה הראשונית \"הנקייה\" יחסית, ולא יהייה צורך להשקיע מאמץ טיפולי עצום בכל התוצרים המשניים הנילווים כגון תפקוד לימודי נמוך מהיכולת האמיתית, מצבי רוח קשים, מחשבות שליליות אוטומטיות, מערכות יחסים פגועות ותעסוקה בלתי מספקת.\nהורים רבים חוששים מהטיפול התרופתי, שכרוך, להגדרתם, ב\"התערבות של חומרים כימיים במוח\". סביב הטיפול הזה כרוכים פחדים, סטיגמות, תפיסות חיים רוחניות כאלה ואחרות, חשש מתופעות לוואי, חוסר אמון במערכת האבחונים ועוד. מן הראוי שכל הורה העומד בפני הכרעה מסוג זה יבחן את הדברים לעומק וינהג על פי עובדות וידע מתקדם.\nעיקר יתרונו של הטיפול התרופתי, כפי שעולה מאינספור מחקרים ברחבי העולם, הוא במה שניתן לכנות \"יעילות תשתיתית\", כלומר, בשעות ההשפעה שלה, התרופה מייצרת במוח מצב נוירולוגי שמדמה מצב תקין יחסית. זה מאפשר לילד מפגש יותר יעיל עם העולם, תחושת תקינות של \"אני חלק מהעולם הזה\" ויכולת להשתלב ולמצות את החוויות באופן יותר מספק.\nכאשר הילד מגיע לטיפול בגיל בוגר יותר, התשתית התרופתית פעמים רבות כבר לא מספיקה. יש פגיעות מצטברות שהטיפול\nהתרופתי איננו יכול לפצות עליהן. לדוגמה, ילד שכבר פיתח פחד ממתמטיקה כי לא הצליח לקלוט את סדר הפעולות או את לוח הכפל בעל פה, לא יתחיל להתיידד עם המקצוע באופן אוטומטי בהשפעת התרופה. מאידך, יש סיכוי טוב שהוא יתחיל להשתתף בשיעורי המתמטיקה ולהבין את התכנים ותהיה בידו האפשרות במשך הזמן להשלים חסרים בהצלחה. הצלחה זו תוכל גם לשפר בעתיד את התחושה שהתפתחה סביב הקושי ש\"כלום כבר לא יצא ממני\". ברור שאת השינוי הזה התרופה בפני עצמה לא יכולה לעשות.\nהוכח שפעילות גופנית משפרת מאוד את ההרגשה הכללית של ילדים עם הפרעות קשב. התנועתיות המוגברת מאפשרת למוח לייצר יותר אנדרנלין, המעורר את האזורים במוח האחראים על התכנון, הארגון וכישורי הביצוע. אנו רואים את הנטייה של הילדים בעלי הפרעות הקשב לנוע בשיעור בחוסר נוחות בכיסא, לקום, לפטפט, לקשקש במחברת, להניע את הרגליים, לצאת ולחזור, לרוץ בהפסקות ועוד. כל אלה יוצרים עוררות מוחית שנותנת להם, לפי עדותם, יכולת ממושכת יותר להתרכז במשימות. יש המעידים כי הזמן הטוב ביותר שלהם להפנים חומר לימודי הוא תוך כדי ריצה על שפת הים או בזמן שהם מטפסים על ההר. חשוב גם לציין שעבור ילדים עם הפרעת קשב המצליחים בספורט, ויש רבים כאלה, ההצלחה הזו היא עוגן וקרש קפיצה לרכישת מעמד חברתי ויוקרה בקרב בני גילם.\nהחוויה הדרמטית ביותר בחייו של כל ילד היא ההצלחה שלו בבית הספר. אמנם נראה ילדים שכבר \"לא שמים\" על הלימודים, אולם לרוב מדובר בתוצאה של ניסיון ממושך, שלא צלח, להיות כמו כולם, להצליח ולא לאכזב את ההורים.\nילדים מודדים את ערכם על פי הצלחתם בלימודים. כשאומרים להם: \"יש לך פוטנציאל...\" הם \"לא קונים\" את ההבטחה אם אין לה הוכחות. הם צריכים לראות את זה שחור על גבי לבן.\nילדים עם הפרעות קשב חווים לרוב אכזבות לימודיות. לכן, הדרך אל התיקון עוברת דרך ההצלחה הלימודית. אולם אליה וקוץ בה. אותם ילדים נוטים לפרש את ההצלחה שלהם כנובעת מגורמים חיצוניים, שאינם קשורים בהם. ילד עם הפרעת קשב שהצליח במבחן יפרש את האירוע כ\"מבחן קל, המורה לימדה אותי הכל, אני זכרתי בעל פה אבל לא באמת הבנתי, היה לי מזל...\". כדי שהילד ייחס את ההצלחה לעצמו הוא חייב להרגיש שזה קרה בזכותו. הדבר אפשרי אך ורק אם הילד יקבל כלים להיות לומד עצמאי, שיודע מה עליו לעשות כדי להצליח וממה להימנע. הציון שהוא יקבל יהייה פרי עמלו, והוא ידע להעריך את עצמו על כך.\nלכן, הטיפול הנדרש הוא פיתוח כלים לימודיים, מה שמכונה \"אסטרטגיות למידה\" שאותן יוכל להפעיל בעת הלמידה ויהיו מותאמות אליו בתפירה אישית. יש צורך לחבר אותו למורה מיומנת כדי שתעבוד איתו על גילוי סגנון הלמידה המתאים לו, האסטרטגיות האפקטיביות לקשייו ותאמן אותו כך שדרכי התמודדות אלה יהפכו לחלק בלתי נפרד מכל תהליכי הלמידה שלו.\nחשוב לציין שאסטרטגיות אלה אמורות להתפרס על מספר תחומים:\nאסטרטגיות לקריאה יעילה, כתיבה נכונה, הכנת עבודה, למידה למבחנים, מתן תשובות מלאות וכו'.\nאיך לארגן את הזמן שלי כדי להגיע לשיעור בזמן, ארגון חומרי הלמידה, ארגון מרחב הלמידה.\nכיצד להסביר לסביבתי הרלוונטית את צרכי, לעמוד על זכויותי, לבקש מהסביבה בצורה הולמת עזרה שנדרשת לי וכדומה.\nהחיים בצל הפרעת הקשב מזרזים הופעתם של תסמינים רגשיים נילווים. חלקם הם ראשוניים, קשורים לתסמונת עצמה, וחלקם מתפתחים כביטויים משניים לקשיים המתמשכים בהתמודדות. רבים מהילדים עם הפרעות הקשב סובלים מחרדות, מצבי רוח ירודים או דכאוניים, תופעות כפייתיות, סגירות רגשית ובדידות חברתית.\nלכן חשוב מאד לאבחן את התופעות הנילוות האלה ולתת להן תשובות מקצועיות על ידי פסיכולוגים, תרפיסטים, מאמנים ומטפלים ב-CBT. ככל שהילד צעיר יותר כך הגישות תהיינה עקיפות יותר, כגון באמצעות משחקים או שימוש בארגז חול, בטיפול באמצעות אומנות, או דרך מפגש עם בעלי חיים.\nבגיל ההתבגרות, עם ההתפתחות הקוגניטיבית והיכולת לחשיבה גבוהה, ניתן לסייע על ידי טיפול פסיכו-חינוכי ישיר יותר. לדוגמה:\nחשוב מאוד שהמתבגר בעל ההפרעה יבין את התופעה ברמה המדעית וברמה הפרקטית, כלומר מהם מאפייני ההפרעה ואיך היא משפיעה בכל רגע על חייו. חשוב לא פחות להבין את המחשבות והרגשות שהתפתחו כתוצאה מכך וכיצד הם משפיעים על ההתנהגות הגלויה. למשל, אני התחצפתי אל המורה כתוצאה ממהלך עניינים אופייני: רגישות גבוהה לדימוי שלי שגרם לכך שההערה של המורה הציפה אותי רגשית ועוררה את הבושה הגדולה שלי. מכאן, נבעה התפרצות של התנהגות אימפולסיבית, מבלי לחשוב לרגע על התוצאות הצפויות לי בעקבותיה. וזה חזר על עצמו שוב ושוב. אם המתבגר יוכל להבין כך את עצמו, זה נותן קוד זיהוי לכל מה שקרה וקורה לו בחיים. הבנה זו אמורה, במשך הזמן, להביא לקבלה ולהשלמה עם הקושי. זה שחרור, זה חופש, זו תקווה חדשה.\nההתמודדות עם הפרעת הקשב כרוכה, לעתים, בתחושות של תסכול, כעס, סבל ואף יאוש. חשוב שהמתבגר יוכל לקבל מקום לביטוי הרגשות האלה, יהפוך אותם מעמומים למודעים, ויקבל כתף של אמפטיה וחיזוק.\nרבים מקרב המתבגרים בעלי הפרעות הקשב חיים ללא הגדרה של מטרות, או מספחים לעצמם מטרות של ברירת מחדל או לחליפין מפתחים פנטזיה של כל יכול. לכן, חשוב ללמד אותם להציב מטרות ריאליות ואף מאתגרות, ולסייע להם בחיפוש הדרך היעילה להגשמתן. לשם כך, נדרש למפות נקודות חוזק והרגלים חיוביים ומועילים ולהעצים אותם, ובו זמנית לנסות לעקוף נקודות תורפה והרגלים ישנים על ידי פתרונות מוצלחים יותר. זוהי פעולה כוללת של התעצמות.\nהרפואה האלטרנטיבית מציעה היום מגוון רחב של טיפולים משלימים, פיזיים ומנטליים, שנועדו בעיקר להרגעה, התמקדות, שליטה, ויסות חושי, חיזוק תפקודים קוגניטיביים כגון זיכרון, תכנון ושמירה על רצף. חשוב לשים לב שעם כל יעילותם, עד שלא יוכח אחרת, ההישענות עליהם כטיפול יחיד, העומד בפני עצמו, מביאה, ברוב המקרים, לעוגמת נפש.\nחלק מבעלי הפרעות הקשב הם בעלי כישורים חברתיים מצויינים, ופעמים רבות הם מפצים בעזרתם על הקשיים האקדמיים. ניתן למצוא ביניהם מנהיגים בכתה, מדריכים בתנועת הנוער, מארגני אירועים ומגשרים חברתיים. אולם חלק מהם סובלים מקשיים חברתיים על רקע מאפייני הפרעת הקשב הראשוניים (אימפולסיביות, עודף תנועתיות, חוסר הקשבה, קושי באיפוק, קושי לשמור על חוקי משחק, חוסר סבילות להפסד) ועל רקע מאפיינים משניים (דימוי עצמי נמוך, צורך לרצות, קושי בפרשנות מצבים חברתיים, חוסר תשומת לב לרמזים חברתיים ועוד). על כן, יש להציע לאלה המתקשים מבחינה חברתית טיפול שמחזק מיומנויות חברתיות. דרך טובה היא על ידי השתתפות בקבוצה של בני הגיל, שבה נעשית הלמידה החברתית באופן מבוקר על ידי מטפל ששומר על הגבולות בתוך הקבוצה, מאתגר מצד אחד אבל מגן מפני לחצים חברתיים מצד שני.\nקושי אופייני לילדים ומתבגרים עם הפרעות הקשב הוא ההתנהגות שלהם (בבית ספר קוראים לזה \"בעיות משמעת\" - הם לא נשמעים למה שדורשים מהם מבחינת ההתנהגות וקבלת הכללים). הם מתקשים בכך גם משום שכללי התנהגות דורשים דיוק, איפוק וגמישות, וגם משום שהם דורשים שיקול דעת, איזון רגשי וויתור על צורך מיידי כדי להתאים את עצמי לסביבה. כל אלה הם אתגרים לא פשוטים לבעלי הפרעות הקשב, שתכונותיהם הבסיסיות מנוגדות לנורמות התנהגות אלה.\nלכן, נדרש להם אימון התנהגותי. להכיר ולהבין חוקי התנהגות, ללמוד כיצד לעצור לפני ביצוע ההתנהגות, ללמוד לבחור התנהגות מתוך שיקולי דעת ולא בפזיזות, להיות אמפטי עם הזולת כדי להבין כיצד ההתנהגות שלי תשפיע עליו וכדומה.\nתהליכי האימון עשויים להיות מאוד יעילים ללמידת התנהגויות, תוך הבנה של הילד את המחשבות והרגשות שקדמו להתנהגויות אלה ורכישה בפועל של כלים לבחירה יותר מותאמת של ההתנהגות.\nההורים, בכל שלב של חיי הילדים, הם המשענת העיקרית, הגורם המרכזי שיכריע את נתיב חייו של הילד. בדור שלנו רוב ההורים אינם יודעים עדיין מספיק על תופעת הפרעת הקשב. מבחינתם של הורים רבים המושג \"הפרעה\" הוא מופרך והכל תלוי ברצונו של הילד. גם כשיש קבלה של המצב, יש בלבול גדול באשר לדרך שבה ניתן לסייע. התסכול והכעס של ההורים על חוסר ההתקדמות של הילד ועל ההפרעות שהוא גורם בסביבה מייצרים מתחים גדולים בתוך הבית ומשפיעים על האווירה הכוללת בתוכו. על כן, טיפול עקרוני שלא ניתן לפסוח עליו הוא מה שקרוי \"הדרכת הורים\". מדובר בשיחות ליווי של איש מקצוע שמזהה את המצוקה בתוך המשפחה, נותן מקום למצוקה של ההורים מול ההתמודדות, מלמד אותם את משמעות ההפרעה, מקנה להם כלים מעשיים וכלים דיאלוגיים להתמודדות יעילה יותר. מחקרים מראים שכאשר מדובר בילדים, האלמנט הזה בתוכנית הטיפול הוא חיוני.\nבית הספר הוא הבית השני של הילד, וכך גם חשיבותו לכל אלמנט של התפתחותו. ילדים עם הפרעת קשב מציבים אתגר לא פשוט למורה. מדובר בילדים מוכשרים, מעוררי אהדה, מוכשרים בתחומים רבים. המורה מודע ליכולות הגבוהות מחד, וחווה את הכישלונות וחוסר ההתקדמות המספקת מאידך. זה יוצר תסכול גדול. הכיתה ההומה בילדים, שכל אחד מהם הוא עולם בפני עצמו, לא משאירה למורה מרחב מספיק להתמסר לילד עם הפרעת הקשב, שזקוק להתייחסות ספציפית ומוגברת. המורה לרוב גם איננו רוכש בהשכלתו כלים מספיק רחבים להבנת התופעה ולטיפול בה. על כן, חשוב מאד שהקשר של ההורים עם בית הספר יחזק את המורה ויתן לו גיבוי ופרספקטיבה נוספת על הילד. התנצחות מול בית הספר רק תעורר הגנתיות מכל הצדדים ותרחיק את הילד עוד יותר מההצלחה.\nבצד זה, חשוב שההורים יהיו עירניים לגבי מה שקורה לילד בסביבה הבית ספרית. לעתים, הכתה גדולה מדי עבור הילד. לעתים רמת הדרישות והאווירה ההישגית יוצרים לחץ גדול ולא מאפשרים למידה, לעתים תנאי הלמידה הם רעשניים, מסיחים ומגרים מדי ברמה החושית. יש לבחון האם הילד נמצא בסביבה בית ספרית שתואמת למאפייני הפרעת הקשב שלו ולא מחייבת אותו לחיות במציאות שהיא בלתי אפשרית עבורו. חשוב לסייע לבית הספר ליצור עבור הילד \"התאמות בית ספריות\" גם בלמידה, גם בתנאי המבחן וגם בתנאים הפיזיים של הכיתה ובית הספר.\nאכן, יש חיים אחרי בית הספר. ישנם הורים לילדים בעלי הפרעות קשב שמונעים מהילדים שלהם את החלק החשוב הזה של היום.\nכיוון שלא מילאו את הציפיות של הלמידה בבוקר, ההורים יכפו עליהם יום לימודים נוסף בשעות אחר הצהריים. האפקטיביות של הנוהל הזה היא נמוכה. כמובן שלמידה בבית היא נדבך בעל ערך, אולם הכל במידתיות. הילד עם הפרעת הקשב יכול לפתח את עצמו כאדם וכבעל ערך בשעות אחר הצהריים בפעילות בלתי פורמלית. זה יתן לו שמחה, הצלחה, חברים, עניין, תקווה, מוטיבציה, גאווה - ומה לא. יש להציע לו מגוון רחב ביותר של אפשרויות כדי שיתנסה בהם ויוכל לגלות את תחומי העניין שלו ואת המקומות שגורמים לו לחוש קרוב אל החיים ואל התשוקות האמיתיות שלו.\nלסיכום, הדברים שנכתבו כאן מצביעים על המורכבות בקבלת החלטה על טיפול. האפשרויות הן רבות ומגוונות ואף מבלבלות. כל ילד הוא עולם אחר. יש להתחשב במצבו, בסדר העדיפויות שלו ברגע נתון, בכוחות הנפש שלו להתמודד. מאבחן מיומן או איש מקצוע בתחום יכול להציע כיוון, אולם ההורים והילד חייבים לעשות גם הם חשיבה לעומק ולא להפיל על הילד עודף טיפולים מכל הבא ליד, שבסופו של דבר הוא ילך בתוכו לאיבוד או לחליפין להתעלם מהצורך בתקווה ש\"הוא יגדל וזה יעבור\"."}
{"article_id": "0,7340,L-4104347,00.html", "header_title": "הילד לא מפסיק לשקר לכם? 9 דרכים להתמודדות", "full_text": "השבוע הייתי עדה לשיחה בין שתי אימהות שדיברו על הילדים שלהן. אחת מהן תפסה את בנה משקר במצח נחושה כמה פעמים בשבוע האחרון ונשמעה מאוד מודאגת. הסיפור שלה מצא אוזן קשבת ביותר אצל חברתה, שגם בתה משקרת לא פעם, לא מודה ואפילו מתבצרת יותר ויותר בסיפור הפיקטיבי שלה.\nשתי האימהות נשמעו מזועזעות ולא הצליחו להבין למה זה קורה. כל אחת נשבעה שאצלה בבית מאוד מקפידים לומר את האמת, שאלף פעמים הן כבר הסבירו לילדים שאם הם ישקרו הן לא יוכלו להאמין להם ושזה ממש משהו שלא ייעשה. ובכל זאת, הם ממשיכים להמציא סיפורים. \"למה הם עושים את זה?\", הן תהו בקול, \"ומה עוד אפשר לעשות על מנת להכחיד את ההרגל הזה?\".\nמאיפה הם לומדים את זה? אם נחשוב טוב-טוב נראה שמי שהביא לידיעתם, לימד אותם ואף הדגים בפניהם את האפשרות לשקר זה אנחנו, ה\n.\n\t כל אחד מאיתנו עושה שימוש שגרתי בשקרים: אנחנו \"מתחלים\" כשלא בא לנו ללכת לעבודה, מתפעלים ממתנה שכלל לא מוצאת חן בעינינו, מופתעים בקול רם מידיעה שכבר שמענו קודם לכן ממקור אחר, משתמשים בילדים כתירוץ כשלא בא לנו לקחת חלק באירועים חברתיים ועוד ועוד דוגמאות אינספור'.\nוהילדים שלנו? הם שומעים ורושמים. אנחנו קוראים לשקרים האלה בכל מיני שמות חיבה כמו \"שקרים לבנים\" או \"עיגול פינות\" אבל בתכל'ס אלו שקרים לכל דבר וכך גם הילדים שלנו, שרואים את העולם באופן חד מימדי של שחור ולבן, מתייחסים אליהם.\nבהמשך, ילדינו לומדים, שוב דרכנו, שלפעמים לשקר זה פשוט יותר משתלם. השקר יכול להציל אותם מכעסים, מריבות ועונשים ולשמר דימוי טוב יותר שלהם בעינינו, ההורים. אז מה, אם כן, אנחנו יכולים לעשות נכון וטוב יותר וממה כדאי לנו להימנע כדי להמעיט את השימוש בשקרים?\nשקרים בגילאים השונים זה דבר נורמטיבי, מוכר ומקובל. כולם עושים את זה במינון משתנה ובדרך כלל זה מתמעט באופן משמעותי אחרי גיל ההתבגרות, עם התפתחות המוסר והפנמת הערכים. זה לא אומר שאנחנו אמורים לחבק את השקר בשתי ידיים ולברך על קיומו, אבל בואו גם לא נזדעזע בצדקנות יתר. גם אנחנו חוטאים לאמת, ולא פעם.\nככל שהורים נוקשים, ביקורתיים וקפדניים יותר, ככל שילד יודע שאין לו סיכוי שהוריו יקבלו אותו על מה ומי שהוא, את דרך התנהלותו השונה משלהם - כך הוא יעשה יותר שימוש בשקרים. קחו למשל ילד ששכח להתקשר להוריו כשהגיע לביתו של חבר, למרות שהבטיח שיעשה זאת. הוא יודע שהאמת לא תתקבל ולכן הוא ממציא איזשהו סיפור, שילך וישתכלל עם הזמן והניסיון. רוצים שזה לא יקרה? גלו אמפטיה והבנה אליו ולאמת שלו. רק בשלב הבא דברו על מה אפשר לעשות על מנת שזה לא יקרה שוב.\nכשאנחנו מתעקשים שדברים ייעשו אך ורק בדרכנו אנחנו מעבירים מסר לילד שהמצב אבוד מראש מבחינתו ושאם הוא רוצה משהו שלא מקובל עלינו נותרה לו רק ברירה אחת: לשקר. פה השקר הוא כבר מכוון, חלק מאסטרטגיה של הישרדות: \"כן, כבר התקלחתי\", \"לא, לא היו שיעורים\", \"התקשרתי, לא ענית\" וכו'.\nמה עושים? מוותרים על השליטה המוחלטת שלנו, מחפשים נושאים בהם נקיים משא ומתן עם הילד וניתן גם לו, מדי פעם, לנצח. בדרך זו הוא לא יצטרך לחפש דרכים שקריות להביע את הצורך המאוד טבעי שלו בבחירה, עצמאות ושליטה.\nאיומים ועונשים מייצרים אווירה של מלחמה בבית - ובמלחמה הכל מותר, גם לשקר. הכל כשר - העיקר לנצח. גם העונש עצמו הוא לא פעם שקר. \"אם אתה לא מוציא את הכלב – אין מחשב שבוע\". האומנם? הנה שוב אנחנו יורים לעצמנו ברגל. גם מצהירים הצהרות שאנחנו לא עומדים בהן, גם משקרים וגם מפחידים את הילד ובכך \"מזמינים\" אותו לרמות אותנו שוב.\nמאחורי כל שקר עומד ילד שבוחר לא לומר את האמת. בואו נחשוב למה: האם זה בגלל שהוא הבין ששגה ועכשיו לא יודע איך לגלות לכם את זה? האם המטלה הייתה גדולה עליו? אולי הוא מבקש בדרך זו לקבל יותר תשומת לב? או אולי פשוט שכח? הבירור הזה מזמין אותנו להכיר טוב יותר איך הראש של הילד שלנו עובד, מהן דעותיו ומה עובר עליו. הזדמנות נהדרת לדבר איתו על כל אלו, להגיע להבנה ולחזק את הקשר.\nבקצרה, בענייניות, בהתאם לגילו והבנתו של הילד שלכם. הסבירו לו למה זה חשוב לומר את האמת, איך שקר יכול לפגוע בו ובקרובים לו ולאיזה תוצאות לא רצויות זה יכול להוביל. אמרו לו עד כמה אתם לוקחים אותו ואת מה שהוא אומר ברצינות ועד כמה הייתם רוצים לסמוך עליו ולהתייחס אליו באמון.\nגם אם גיליתם שאחד מהילדים משקר ללא הרף אל תכתירו אותו כשקרן, אפילו אם זה עומד לכם על קצה הלשון. עשו מאמץ לגלות מה עומד מאחורי השקרים ולתת לכך מענה. ברגע שאנחנו מתייגים ילד הרבה יותר קשה לו לצאת מה\"תפקיד\". התייחסו לזה כאל משהו זמני בלבד, חפשו הזדמנויות בהן הוא נוהג אחרת וציינו זאת.\nמדי פעם ילדינו מרגישים צורך להודות בפנינו על ששיקרו. התגובה שלנו לאותו \"רגע של כנות\" תקבע אם הם יעשו זאת שוב. חשוב מאוד לא למעוד ולפצוח בנאום מזועזע, מטיף ודידקטי. נהפוך הוא, בואו נשבח אותם על שבחרו להגיד את האמת, נתפעל בקול רם מאומץ ליבם, היושר והבחירה שלהם לעשות כן, וכמובן נבהיר להם שאנחנו מאוד מעריכים זאת. תגובה מסוג זה בהחלט תחזק אותם ותגרום להם להמשיך ולעשות זאת שוב.\nהשתדלו מאוד להימנע משקרים לא הכרחיים וכשזה קורה ליד הילדים ספקו הסבר הולם. ככל שגילם עולה כך הם יכולים להבין יותר את מורכבותם של החיים, רגישותם של אחרים ואת הצורך להלך בין הטיפות לפעמים."}
{"article_id": "0,7340,L-4276452,00.html", "header_title": "ADHD: חייבים לשבת עם הילד להכין שיעורים?", "full_text": "נושא הכנת שעורי הבית מטריד כמעט כל הורה עם פתיחת שנת הלימודים. האם הילד יכין בעצמו שיעורים או ששוב נצטרך לשבת איתו לאורך שעות אחר הצהריים? האם הוא יצליח לשמור על ארגון וסדר או ששוב נצטרך להילחם בו כדי שיסדר מערכת?\nאם יש לכם ילד עם הפרעות קשב וריכוז אתם ודאי מודאגים עוד יותר. נושא שיעורי הבית הוא אחד הנושאים שהכי מעוררים חיכוכים וריבים במשפחות עם ילדים הסובלים מבעיות קשב וריכוז. השיעורים נתפסים בעיני אותם ילדים כמשעממים, ארוכים ומיותרים והמוטיבציה הטבעית שלהם להכנת שיעורים נמוכה מאוד, ולכן בכל פעם צריך לגייס אותם מחדש למטלה זו.\n\"השאיפה שלי היא להתעקש שהילד יכין שיעורים\", מציינת בפניי רונית, אם לילד בן 11 שסובל מבעיות קשב וריכוז, \"אך למרבה הצער זה לא מה שקורה בפועל. אין לי סבלנות לאחר יום עבודה אינטנסיבי ולחוץ להכין איתו את השיעורים או לחילופין לריב איתו כדי שיכין אותם בכוחות עצמו, ואני פשוט מרימה ידיים. את התוצאות ראינו, לצערי, בתעודה. הוא קיבל הערות רבות על אי הכנת שיעורים באופן די גורף, מה שגרם להורדה משמעותית בציונים. אבל מה אני יכולה לעשות?\".\nאחת מהבעיות המרכזיות בקרב ילדים הסובלים מבעיות קשב וריכוז היא כי הליך הכנת שיעורי הבית נמשך ונמתח למשך שעות ארוכות, דבר שגם גורם למתיחות רבה בקרב ההורים. הליך הלמידה כולו אינו מסודר: עד שהילד מוצא את הספר הרלוונטי להכנת שיעורי הבית מסתבר שהוא אינו יודע לומר מהן בדיוק המטלות המיועדות וכי היומן שבו רשימת המטלות בכלל נשכח בכיתה. למצוא עפרון ומחק זו פעולה ממושכת שנמשכת שעה ארוכה, ואז מתיישבים ומגלים שצריך לשבת ולפתור תרגילים רבים בחשבון והילד נלחץ ומיד מתנגד.\nאז כיצד בכל זאת מקלים על המטלה המרכבת הזו ככל האפשר?\nכהורים חייבת להיות לכם שליטה על הנעשה ועליכם לדעת ישירות מדי יום, מהמורה בבית הספר, מהן המטלות לשיעורי הבית.\nיש להכין תוכנית עקבית בשיתוף הילד שבה תיבחר שעה נוחה וקבועה להכנת השיעורים. אין דחיות ורצוי שזו לא תהיה שעת הערב. לילדים שנוטלים ריטלין רצוי לקבוע שעה שבה הריטלין עדיין משפיע.\nמיקום וסביבת הכנת השיעורים משפיעה מאוד על הילדים. שבו עם הילדים וחישבו יחד איתם: היכן מצויה מבחינתם סביבת הלימוד הנוחה ביותר? זה יכול להיות ליד השולחן, על הריצפה, על המיטה או בכל מקום אחר שנוח להם.\nישנם ילדים שהשקט עוזר להם להתרכז ולאחרים דווקא מוזיקה היא שעוזרת להם להתנתק מהרעשים האחרים בסביבה. לעומת זאת, טלוויזיה אינה מומלצת כלל שכן היא מסיחה את הדעת ומוציאה מריכוז. כמו כן, כשעוזרים לילד בהכנת השיעורים רצוי לסגור את הטלפון הסלולרי או לפחות להחליש את עוצמת הצלצול.\nלילדי קש\"ר עלולה להיות כמות ניכרת של שיעורים בכל יום, מאחר והם מאורגנים פחות ולא מספיקים בכיתה. אם התנגדותו של הילד הולכת וגוברת לאורך המטלה, מומלץ לקצר או להימנע ממטלות של העתקה או של תרגולים החוזרים על עצמם, כמו תרגילים חוזרים ונשנים בחשבון. חשוב לתאם את זה מול מוריו של הילד.\nרצוי לנהל עבור הילד את הכנת השיעורים (איזה מקצוע עושים קודם ואיזה אחר כך) אם הילד מתקשה לעשות זאת לבד.\nילד הסובל מבעיות קשב וריכוז זקוק לליווי בהכנת השיעורים שכן נוכח נוסף עוזר לו להתמקד במטלה. לעיתים יהיה טוב יותר אם זה לא יהיה אחד ההורים כדי לצמצם את מוקדי החיכוך.\nחשבו כיצד אתם יכולים להפוך את המטלות למעניינות יותר עבור הילד. נסו להשתמש באמצעים שונים דוגמת חוש הומור, המחזה, בישול, ציור ושינויי אינטונציה כדי לייצר עניין ולשמר אותו מפוקס. למדו את הילד לחשוב בעזרת הרגש והדמיון, כי אלו הצדדים החזקים שלו. למשל: זכירת פרטים משעממים על ידי שימוש בדמיון והפיכתם למעין סרט או קומיקס. נכון, זה דורש מאמץ, אנרגיה וזמן - אבל זה שווה ומקל מאוד על הליך הלמידה.\nבמקום לאיים על הילד בנוגע להשלכות הנוגעות לאי הכנת השיעורים כדאי\nשתספרו לו מה הפרס שהוא יקבל עבור הכנתם. דוגמה: צבירת סך מסויים של נקודות זכות תזכה אותו אחת למספר ימים בפעילות כייפית. שימו לב לא לחכות זמן ממושך מדי עם התמורה, כי המוטיבציה שלו תדעך.\nשלבו דקות של משחק והוצאת אנרגיה בין המקצועות. אפשר לקבוע שעל כל עשרים דקות של התרכזות, אתם משחקים חמש דקות של מסירות כדור. ילד קש\"ר זקוק מאד להפוגות האלו, שבהן הוא פורק את המתח שהצטבר בגופו."}
{"article_id": "0,7340,L-4289997,00.html", "header_title": "בלי כעסים: איך תתמודדו עם גילוי הפרעת הקשב?", "full_text": "בחברה ובתרבות בה אנו חיים רווחת הדעה שההתנהגות הגלויה לעין של הילד והישגיו הביצועיים והלימודיים, הם ציון לאיכות החינוך של ההורים. לכן, בנוסף לעובדה שהורים לילדים בעלי הפרעות קשב וריכוז נדרשים להתמודדות יומיומית קשה, הם גם נשפטים על ידי הסביבה כהורים לא טובים המתקשים בהצבת גבולות, מתקשים בחינוך נכון ולעתים גם מזניחים ואלימים. זו הסיבה שמשפחות לילדים עם לקויות למידה קשב וריכוז נמצאות בסיכון גבוה לקשיים פסיכולוגיים, בשל ההשפעה השלילית המצטברת של הקשיים, הרגשת הקורבן, האובדן וההתשה שהן חוות, ולכן גם גובר הצורך לתמיכה ולהתערבות טיפולית.\nהפרעת הקשב והריכוז מבלבלת ומתסכלת את כל הגורמים השותפים בהתמודדות: הילד, ההורה והמורה. למרבה הצער הורים רבים אינם מכירים את המאפיינים והם עומדים חסרי אונים מול סימנים סותרים בתפקודו הכולל של הילד.\nההתמודדות עם הקושי של הילד כרוכה במתח רב. הורים מפתחים הגנת יתר כלפי הילד הלקוי וניכרת ירידה בתשומת הלב שלהם להתפתחות ולצמיחה של יתר בני המשפחה. לעתים קרובות עולות במשפחה בעיות בריאות, תחושה של מוגבלות והיעדר חופש לעשות ככל העולה על רוחם. לעתים ההתמודדות היומיומית יוצרת תחושות של דיכאון בעוצמות שונות ומחקרים מעידים בראש ובראשונה על דיכאון של הילד עצמו.\nילדים עם הפרעת קשב וריכוז זקוקים להורים נוכחים ומעורבים המסוגלים לתמוך, לסנגר ולסייע בידם למצוא את דרכם בחיים.\nהופעתה הבלתי צפויה של ההפרעה על סדר היום המשפחתי מכריחה את ההורה להתעמת מחדש עם תכנים שהמגע עמם לא תמיד חיובי, וישנה העדפה ברורה להשאירם נעולים וחתומים. הורים רבים, שבעצמם סובלים מההפרעה, עלולים לזלזל במה שעובר על ילדיהם מתוך תחושה ש\"גם הם היו שם\" - אבל הצליחו בחיים למרות זאת.\nאמירות אלה הן אמירות מתחמקות מהקושי ומההתמודדות. להורים היו ציפיות מסויימות מהילד מרגע שנולד – שיצליח ושיהיה מוצלח מהם, שיגשים את מה שהם לא הגשימו בחייהם. והנה הוא מגיע לגן או לבית הספר ופתאום אותו הילד, זה שתלו בו תקוות גדולות ונצורות, מאובחן כסובל מהפרעות קשב או לקויות למידה. רק צמד המילים כבר מעורר אצלם חלחלה והרגשה לא נעימה.\nישנם הורים שאף מכחישים בשלב הראשוני את הקביעה (הילד שלי? מה פתאום?) אך אט אט טופחת המציאות על פניהם. המפגש עם הקושי פותח אצל חלק מההורים תיבת פנדורה, שהייתה נעולה היטב במשך שנים רבות. תיבת זו מכילה הרבה כעסים, תסכולים ותחושות כישלון סביב הקשר עם בית הספר ועם הלימודים.\nלאחר שנים ארוכות של הכחשה מעורר המפגש המחודש תחושות לא ברורות ורגשות שאין להם שם. בשלב הראשון ההורה לא ער לקשר ההדוק שקיים בין הרגשות העזים שמתעוררים בו ביחס להפרעת הקשב והריכוז שממנה סובל הילד, לבין התחושות שליוו גם אותו כילד ביחס לתפקודו כתלמיד וההתייחסות שלה זכה מצד הוריו ומצד בית הספר.\nכיצד אפשר, אם כן, לטפח ולפתח יחסים טובים במשפחה, נטולי כעס ורגשות שליליים הן של ההורים והן של הילד? הפתרונות שיוצעו כאן אינם פתרונות קסם. דרושה התמדה ועקביות, אך הורה שייקח על עצמו את האתגר, יוכל אט אט ליהנות מהתוצאות ולחוש ולו במעט הקלה מסוימת בקשר עם הילד:\nחשוב לטפח אצל ילדים שסובלים מהפרעות קשב וריכוז כל כשרון, ואפילו הקטן ביותר: משחק כדורגל, טיפול בבעלי חיים, שחייה. כל תחום שבו ההורה מגלה כי יש לילדו נטייה אליו – חשוב לטפח ככל האפשר על מנת להעלות את הדימוי העצמי שלו ולהפחית תסכול וכעס. ההורה יכול לשלב את הבילויים עם הילד בעיסוק בתחביב או בכישרון שהתגלה (למשל לנסוע איתו לעיר אחרת להחלפת פריט אספנות ולשוחח בדרך על הרכישה החדשה שתתבצע בקרוב), וכך הקשר הטוב והחם הולך ומתהדק.\nהמפגש עם הורים אחרים שנמצאים באותו מצב מסייעת להגברת תחושת המסוגלות של ההורים, משפרת את יכולת ההתמודדות ההורית ומפחיתה לחץ הורי. קבוצת תמיכה עוזרת מאוד להורים, שחשים שהם אינם לבדם במערכה. הורים שהשתתפו בקבוצות תמיכה מעין אלה מדווחים על שיפור ניכר בכל תחומי החיים, החל משיפור ההישגים הלימודיים של הילד ועד לשינוי לטובה במישור החברתי, במערכות היחסים בבית, בתחושת הערך והדימוי העצמי, הן של ההורה והן של ילדו.\nחשוב להרבות במחמאות על כל הצלחה קטנה. במידת הצורך, כאשר נראה שתמיכת ההורים אינה מספיקה, מומלץ להיעזר בטיפול מקצועי כמו תרפיה באמנות, מוסיקה, דרמה ועוד.\nאסור לוותר לילד הסובל מהפרעות קשב וריכוז על גבולות ומשמעת בבית. אל תעשו לו הנחות.\nילדים, בעיקר אלו הסובלים מהפרעת קשב, זקוקים לגבולות בטוחים ועל ההורים להתמיד בהם.\nלילד הסובל מהפרעות קשב וריכוז יש לדבר בנועם. גם אסרטיביות יכולה להיאמר בנועם ולא בצעקות. מובן שעצה זו יעילה וטובה גם לילדים שאינם סובלים מהבעיה, אך לילד הסובל מהפרעת קשב קשה יותר להתמודד עם טון תוקפני וצעקני. בין כך ובין כך הוא סובל מדימוי עצמי נמוך, רגשות תסכול ואשמה - ואין צורך להחריף אותם.\nזהו הדבר החשוב ביותר – החום והאהבה: לחבק מדי פעם חיבוק חזק, טוב ואוהב ולומר: \"אני אוהב אותך וגאה בך, כך כמו שאתה\"."}
{"article_id": "0,7340,L-4279762,00.html", "header_title": "לא מממש את הפוטנציאל: מחוננים עם ADHD", "full_text": "מכירים את המשפט: יש לו פוטנציאל אבל הוא לא מממש אותו? מסתבר שהמשפט הזה, שנאמר על ידי דורות ארוכים של מורים ומורות, כלל לא רחוק מן האמת. אמנם אין מספרים ברורים שיעידו על העניין, אך מומחים ואנשים חינוך מסכימים פה אחד: אחוז הילדים עם הפרעות קשב וריכוז (ADHD) גבוה יותר בקרב ילדים מחוננים. הבעיה: המחוננות לא מתגלה או באה לידי ביטוי כיוון שאותם ילדים, שמתקשים לפעמים אפילו במטלות הפשוטות ביותר בשל ההפרעה, מתוייגים כעצלנים או רחפנים, ולא מקבלים את מה שהם צריכים כדי לפרוח.\n\"הבעיה האמיתית שלנו עם הפרעת קשב ומחוננות היא שזה הנושא הכי מוזנח בפסיכאטריה\", מסבירה ד\"ר איריס מנור, פסיכאטרית המתמחה בהפרעות קשב וריכוז ומי שעומדת בראש היחידה להפרעות קשב וריכוז בבית החולים גהה. \"אין כמעט מחקרים על מחוננות, כל שכן על הקשר בינה לבין הפרעות קשב. למרות זאת, כל מי שעובד עם מחוננים טוען בצורה תקיפה שיש בקרבם אחוזים גבוהים בהרבה של הפרעות קשב ולקויות למידה\".\n\"נתחיל בכך שהמערכת לא מספיק מודעת אליהם\", קובעת מנור. \"מערכת החינוך כלל לא יודעת לזהות הפרעות קשב או מחוננות, שזה אחד הדברים הכי חשובים. אני רואה את זה מול עיני בקליניקה. ילדים מגיעים אליי כדי לעבור אבחון ואני מגלה מולי ילד מבריק, מחונן על פי כל מדד, אבל הוא מתפספס כי המערכת לא הצליחה לאתר אותו\".\n\"נכון, אבל כמעט כל הילדים בעלי הפרעות קשב לא עוברים את המבחנים, גם אלו מביניהם שמחוננים. הסיבה לכך היא שבכיתה רגילה ילד מחונן שסובל מהפרעת קשב יכול להחזיק מעמד כי היכולות הגבוהות שלו מאזנות את הקושי. לעומת זאת, במבחני מחוננים הילד עומד מול עצמו, אז אין מה שיחפה על הקושי. אגב, גם אלה שכן עוברים את המבחנים אנחנו מגלים פעמים רבות שהם מתקשים דווקא בדברים הפשוטים, כי אלו נקודות התורפה. צריך להבין שאצל ילד מחונן, ובוודאי אצל אחד שסובל מהפרעת קשב, כמה שזה יותר אתגרי ומרגש היכולת שלו לגייס את הקשב גבוהה יותר\".\n\"אנחנו נמצא, למשל ילד שיש לו הישגים גבוהים, אבל הוא מתבלבל בלוח הכפל. או ילד מחונן שגם בכיתה ה' או ו' לא יודע לקרוא שעון עם מחוגים, מיומנות שרוכשים בגילאים צעירים הרבה יותר. ואז מתחילות פרשנויות מעוותות של ההתנהגות שלהם\".\nמנור מדגישה שהפגיעה באותם ילדים מחוננים שלא עוברים את מבחני האיתור בשל הפרעת הקשב היא גדולה ביותר. \"זה גורם לפגיעה גדולה בביטחון העצמי שלהם\", היא מסבירה. \"זה רק מוסיף לו את תחות הכישלון שיש לו ממה שקורה בכיתה. בדרך כלל אלו ילדים שברור שיש להם יכולות גבוהות, פוטנציאל, כפי שמגדירות זאת המורות, אבל הם מאוד מתקשים להישאר מרוכזים בחומר שהמורה מעבירה. זה לא מספיק מאתגר אותם. ילדים כאלה יכולים בקלות ליפול בין הכיסאות ולקבל סטיגמה של עצלנים או מרדנים.\n\"גם נורא קל להדביק על ילדים כאלה בעיות רגשיות. אצל בנות הבעיה עוד יותר חמורה כיוון שקל לתייג אותן כסובלות מהפרעות דיכאוניות. הבנות האלו יודעות להסתיר את ההפרעה, מה שמוביל אותן לדיכאון וללחץ ואפילו לטיפול תרופתי, במקרה שהפסיכיאטר לא מזהה את הבעיה האמיתית, שהיא הפרעת קשב\".\n\"וודאי, למחוננים יש מאפיינים בולטים\", קובעת מנור. \"נתחיל בכך שהם חכמים, כמובן. אבל לזה יכולים להתווסף הפרעות בויסות החושי ובתפקודים הניהוליים. צריך להבין שמחוננים בכלל הם ילדים שמתנהגים אחרת מהכלל, ולכן הילדים האלה מבלבלים. לא מדובר באותם ילדים 'חרשנים', אלה שיודעים להוציא ציונים. ילדים מחוננים הם פשוט מאוד ילדים חכמים הרבה יותר, גם אם הציונים שלהם יהיו נמוכים\".\n\"בניגוד לכלל הילדים, ילדים מחוננים אני שולחת לחינוך מיוחד, כשהסיבה העיקרית לכך היא שמחוננות זו חריגות שדורשת מענה. לדעתי הורים מחוייבים לעשות זאת עבור הילד. ילדים כאלו, ברגע שהם בכיתה עם ילדים שדומים להם הם פורחים. אחרי שנים שלא הבינו אותם ואפילו נידו אותם חברתית - פתאום יש להם הצלחה חברית. בכיתה רגילה ילד מחונן צריך 'להתבייש' במי שהוא, הוא מסתיר את השונות שלו ואת תחומי העניין שלו פעמים רבות. בכיתת מחוננים הם כמו כולם ולכן קל להם יותר.\n\"עוד סיבה לכך שקשה להם בכיתה רגילה היא שהם מתנהגים בצורה ילדותית לעומת בני גילם, כיוון שציר אחד רץ נורא מהר קדימה וכל האחרים מדדים מאחור. כשמצרפים לזה את הפרעת הקשב הפער גדול עוד יותר. יכולים להיות ילדים שיש להם במובנים מסויימים מחוננות גבוהה מאוד ובחלק אחר הם ממוצעים. זה מאוד קשה לחיות ככה, כי אין אינטגרציה פנימית. לכן החברה מבקרת אותם ואומרת שהם עצלנים או ילדותיים. משפטים כמו 'איך ילד חכם כמוך לא מבין דבר כזה' זה משהו שהם שומעים לעתים קרובות בחינוך הרגיל, שלא יודע איך להתמודד איתם\".\n\"אני מאמינה גדולה באינסטינקטים וחשבת שכדאי מאוד לפעולעל פיהם. הרבה פעמים הורים קולטים שהילד חכם ומשהו משתבש בדרך, שהוא לא בא לידי ביטוי. במקרה כזה אני ממליצה ללכת לאבחון. יותר מדי הורים ואנשי חינוך חושבים שהפרעת קשב היא ליקוי למידה - אבל זה לא נכון.\nגם אם הציונים של הילד גבוהים, זה לא אומר שאין לו הפרעת קשב שעוצרת אותו. לכן אם יש איזשהו ביטוי למצוקה אז חשוב לדבר עם הילד לעניין, לראות את המציאות בעיניים, ולא ליפות אותה. צריך להבין שיש מצוקה אמיתית ולחשוב איך פותרים ומקבלים אותה. רוב הילדים עם הפרעת קשב הם ילדים מאוד טובים והישגיים, ילדים שמאוד חשוב להם להצליח, אבל הם רק נכשלים ולכן חשוב לטפל בבעיה כדי לספק להם גם הצלחות,.\n\"קודם כל אני ממליצה לטפל בהפרעת הקשב תרופתית. יש הורים רבים שאומרים שלא צריך טיפול תרופתי כי הילד חכם והוא יצליח להדביק את הפער - אבל זה לא נכון. הפער רק יחריף. דבר שני, אני מאוד ממליצה להכניס את הילדים האלו למסגרת מתאימה, לפחות ליום בשבוע. בנוסף חשוב לעבור טיפול התנהגותי, שתהיה בו התייחסות גם למחוננות\".\nמנור מדגישה שילדים מחוננים \"עובדים עלינו\", כהגדרתה. \"מחוננים מבטאים מצבי מצוקה בצורה הרבה יותר חריפה\", היא מסבירה. \"הם מדברים על התאבדות בקלות יותר, למשל, לעומת ילדים אחרים. לכן חשוב שהורים יבינו את זה ידעו כיצד להתייחס לזה בצורה הנכונה\"."}
{"article_id": "0,7340,L-4099833,00.html", "header_title": "לא אוהבים את כל הילדים אותו הדבר? זה בסדר", "full_text": "\"אמא, את מי את אוהבת יותר, אותי או את יונתן?\", שואל אורי את אימו. \"מה זאת אומרת חמוד שלי?\", עונה האם בקול בוטח, \"אני אוהבת את שניכם בדיוק אותו הדבר\".\nהאומנם? האם אנחנו באמת אוהבים את כל הילדים שלנו בדיוק אותו דבר? באותה דרך, באותה עוצמה, באותה קלות, באותה התכוונות, באותו סגנון?\nלא פעם מגיעים אלי הורים לייעוץ החווים קושי גדול מאוד עם אחד הילדים, לפעמים נקודתי ומקומי, לעתים מתמשך, ומתוך השיחה עולה ההבנה הכאובה שקשה להם לאהוב את הילד הזה. הקושי הוא קורע: גם לא להרגיש כלפיו את האהבה המצופה, הכאילו ברורה כל כך מאליה, של הורה לילדו וגם, בו בזמן, לאהוב מאוד את הילדים האחרים. ההשוואה היא בלתי נמנעת והידיעה שהם לא מצליחים לחוש את אותו רגש מתבקש כל כך כלפי אחד הילדים - היא קשה מנשוא.\nאבל המצבים האלו אכן קורים, כמעט לכולנו (אם כי בעוצמות שונות) וחשוב שנדע כיצד עלינו להתמודד איתם. הדבר הראשון שחשוב להבין הוא שיש לנו ציפייה מאוד ברורה כי נאהב את הילדים שלנו. הרי זה ה\"אלף-בית\" של התפקיד ההורי ולשם כך התכנסנו כאן. כולנו רוצים להיות הורים טובים, המעניקים לצאצאינו חום, אכפתיות, התייחסות, סבלנות אין קץ ובעיקר - המון אהבה. ואנחנו באמת אוהבים אותם, מעצם העובדה שהם שלנו, שאנחנו יצרנו אותם, שהם \"שייכים\" לנו ומייצגים אותנו בעולם - מתוך המקום הנרקיסיסטי הזה אנחנו אכן חשים אהבה כלפיהם.\nאבל, וזהו אבל גדול, לאהבה יש פנים רבות - גם לאהבה בין הורים לילדיהם. נתחיל מכך שקשר בין הורה לילד הוא קשר בין שני בני אדם ואין שניים שהם דומים. כל מערכת יחסים היא חד פעמית, בעלת אפיונים ואיכויות המייחדים אותה, וגם בקשרים בתוך המשפחה זה כך. מכירים את המשפט \"זה הילד של אימא?\". אז מה זה אומר לגבי הקשר שלו עם אבא? זה אומר שהוא בהכרח שונה, אחר.\nחשוב גם לזכור שילדים נולדים שונים זה מזה. הם באים לעולם עם טמפרמנט משלהם: יש ילדים יותר נינוחים ויש פחות, יש כאלו שצריכים יותר מגע ויש כאלו שנרתעים. לכל ילד יש אישיות משל עצמו ואנו מגיבים אליה. באופן טבעי אנחנו מתחברים לילדים שדומים לנו. אנחנו מרגישים שאנו מבינים אותם יותר ואת ה\"מנגנון\" המפעיל אותם, מזדהים איתם וחשים קרבה אליהם. לא פעם אני שומעת הורה המספר על הולדת ילדו ואומר \"איך שראיתי אותו הרגשתי שהוא מה זה דומה לי - וישר התאהבתי בו!\". יש סיכוי טוב שאותו אבא ירגיש תחושות דומות לאלו גם בעתיד, כהמשך לאותה חוויה ראשונית.\nבמקרים אחרים, דווקא הדמיון בינינו לבין הילד שלנו מקשה עלינו. דרך הילד אנו רואים את התכונות שלא קל לנו איתן. הוא מהווה עבורנו מראה אכזרית, המלווה אותנו יום יום, שבעה ימים בשבוע, ומקשה עלינו. ומה קורה כשהילד דומה (לדעתנו) לדודה שאנחנו \"לא מתים\" עליה? זו בעיה.\nואם נודה על האמת, לרוב יש ילד שיותר קל ופשוט לנו להתחבר אליו ויש ילד אחר שפחות. ילדים שונים \"מוציאים\" מאיתנו חלקים אחרים ובהתאם ההתייחסות שלנו אליהם היא שונה. יש ילדים שכשהם נכנסים הביתה אנחנו נדרכים. ברור לנו שזה עניין של שניות עד שיקרה משהו. וראו זה פלא, זה אכן קורה. תוך זמן קצר הוא אומר משהו לאחיו, אחיו עונה לו, מתחיל איזשהו ויכוח ביניהם והבלגן חוגג: הבית \"על גלגלים\" ואתם שוברים את הראש איך מפסיקים את זה. לא פעם אתם \"נופלים\" ופולטים את המשפט: \"למה אתה חייב תמיד לריב איתו? עוד לא נכנסת הביתה\". נשמע מוכר?\nלעומתם יש ילדים שהם \"כדור ההרגעה\" של הבית. כשהם מגיעים אנחנו יודעים שהולך להיות אחר צהריים מקסים. הם מביאים איתם את השלום ואת השלווה, הכל יתנהל על מי מנוחות, ופשוט כיף לנו איתם. קשה להרגיש את אותו הדבר בדיוק לשני הילדים האלו, לא?\nאז איך בכל זאת מתמודדים עם המצבים הללו? הנה מספר עצות:\nאי אפשר לאהוב את כל הילדים תמיד ובדיוק אותו דבר. גם את עצמנו אנחנו לא אוהבים כל הזמן באותה התלהבות. פשוט אין חיה כזאת. אז כדאי פשוט שנקבל את זה ויחד עם כל הקשיים נרקום עם כל אחד מהילדים סיפור אהבה אחר, יחיד ומיוחד במינו, בעל טעם, צבע ומרקם שונה.\nפעמים רבות הורה מתקשה להתחבר לילד כיוון שהוא מתייג אותו במקום מאוד מסויים (\"הילד הזה לא מתעניין בכלום!\"). בידקו האם גם מבוגרים אחרים רואים אותו כך? שאלו את הגננת, את המורה, את קרובי המשפחה והחברים ופעמים רבות תתפלאו לשמוע כי אנשים אחרים חווים אותו אחרת לגמרי, מה שאומר שהגיע הזמן שגם אתם תשנו את זווית הראייה. בכל זאת, דברים שרואים משם לא רואים מכאן.\nלא פעם אני מגלה שכיוון שאנחנו כל כך קרובים לילדים שלנו אנחנו לא באמת רואים אותם. קשה לנו לראות את כל המורכבות (והמרכיבים) שלהם ובאופן טבעי אנחנו מתעסקים רוב הזמן בבעיות המפרות את שלוות יומנו. אתם מוזמנים להתרחק כמה צעדים לאחור ולערוך תצפית על ילדיכם. הפעילו את הפנס וחפשו את הדברים הטובים והיפים שבהם. אין ילד שאין בו חלקים מדהימים ומקסימים. באחריות.\nבאופן טבעי אנחנו מעדיפים להישאר באזור הנוחות שלנו. כך יוצא שאנו מבלים יותר ומתייחסים יותר לילדים שקל לנו איתם, ולא פעם \"שומטים\" את זה שקשה לנו איתו ועושים לו בכך עוול גדול. הרעיון הוא לחדד את המודעות להתנהלות הזו ולהעביר את אותו ילד \"בעייתי\" לשורה הראשונה בסדר העדיפויות שלנו (טריק ידוע של כל מורה נבונה). לא תאמינו עד כמה זה ישנה את התמונה - עבורכם ועבורו.\nלא פעם אנחנו לא מבינים מה אנו רואים כשהילד שלנו מתנהג באופן בעייתי, בדרך שמרחיקה אותנו ממנו וגורמת\nלנו לתחושה של \"אובדן האהבה\" כלפיו. חשוב לדעת כי דרך התנהגותו הוא מעביר לנו מסר ושהוא הרבה פעמים קשור לשלב התפתחותי שחדש שלו או לשינויים במשפחה. \"הבנת הנראה\" יכולה לתת לנו מענה של ממש וכלים להתמודדות. נסו להבין מה הילד שלכם באמת מבקש לומר לכם.\nהאם באמת מתקיימת חלוקה חד משמעית בין הטוב והרע כשמדובר בתכונות אופי? ילד עקשן, למשל, זה טוב או רע? לא פעם קשה לנו עם ילד מסויים בגלל תכונה שאנחנו מעריכים כבעייתית: מופנמות, ווכחנות, שתלטנות וכדומה. נסו למצוא היבטים חיוביים של אותה תכונה בדיוק, ותופתעו לגלות שיש. לווכחן, למשל, יש יכולת ורבלית ורטורית מצויינת. הוא בעל יכולת שכנוע, עמידה על שלו, מחשבה יצירתית - והוא יכול להגיע עם זה רחוק, לא?\nהילדים הם המראה שלנו, בית הספר שלנו, ודרכם אנו לומדים כל כך הרבה דברים על עצמנו. מה אתם למדים מהילד שקשה לכם איתו? מהי תכונת האופי שאתם מזהים בו שמקשה עליכם כל כך? האם ייתכן שזה בא להגיד לכם משהו על עצמכם? כדאי לדעת שילדים מטיבם מאוד מחוברים לרצונות שלהם. ככה הם נולדים וזה משרת אותם ברמה ההישרדותית. עם הזמן הם ילמדו (גם בעזרתכם כמובן) שהם לא לבד בעולם, אבל על הדרך - הם ילמדו גם אתכם משהו חשוב."}
{"article_id": "0,7340,L-4465453,00.html", "header_title": "הפרעת קשב וריכוז: למה חשוב לבצע איבחון?", "full_text": "איבחון היא מילה קצת מפחידה. היא מרמזת שאולי משהו לא בסדר, על מחלה או סתם מוגבלות וחריגות, מבחן מלחיץ, ביקורת לא נעימה. בשביל מה צריך את כל זה?\nכדי לענות על התהייה הזו, נדון בכתבה זו בשלוש שאלות מרכזיות: מהו איבחון קשב, כיצד הוא המתבצע ולשם מה הוא נחוץ? מדוע הורים רבים חוששים מהאיבחון ולעתים מונעים אותו מהילד? ומה כדאי לעשות עם תוצאותיו?\nאיבחון הינו תהליך שמתבצע על ידי איש מקצוע בתחום הנדון, ומטרתו לקבוע קיומה של תופעה ספציפית ברמת ודאות גבוהה.\nכשמדובר בהפרעת קשב, איש המקצוע הוא רופא ילדים או משפחה, נוירולוג או פסיכיאטר שעברו הכשרה והתמחות בנושא. גם פסיכולוגים שמתמחים בתחום מורשים לאבחן, וזאת בתנאי שיפנו את המאובחן לרופא לאישור האבחנה ומתן הטיפול התרופתי.\nאבחון הקשב הוא קליני בעיקרו, ומבוסס על הדיווח הסובייקטיבי שהמאבחן מקבל מהפונה ומסביבתו (ראיונות, שאלונים, חוות דעת, ציונים בבית ספר ועוד). הכלים האבחנתיים המדידים שקיימים כיום (כגון מבחנים ממוחשבים) אינם רגישים וספציפיים מספיק, ויעילותם היא בעיקר בהערכת ההשפעה של הטיפול התרופתי, אך לא ככלים אבחנתיים בפני עצמם.\nאבחון הקשב הוא מאוד חיוני, משום שהפרעת הקשב היא תופעה שמלווה את האדם לאורך כל חייו ונותנת את אותותיה במחשבותיו, רגשותיו והתנהגותו בכל המסגרות. לכן, חשוב ללמוד לחיות איתה באופן הידידותי ביותר, ולעשות זאת כבר בגיל צעיר, כדי לפתח אסטרטגיות התמודדות יעילות ולמנוע את הנזקים המצטברים האופייניים כגון לחצים רגשיים, חסרים לימודיים והערכה עצמית נמוכה.\nחשיבות האיבחון במקרה של הקשב גבוהה במיוחד גם לאור העובדה שגם הפרעות אחרות מחקות הרבה מהסימפטומים של הפרעת הקשב. לדוגמה, הפרעות ראייה ושמיעה, אפילפסיה, הפרעות שינה, חרדה, דיכאון, פוסט טראומה, הפרעות התנהגות ועוד.\nתהליך האיבחון והמסקנות הנובעות ממנו מעוררות, לא פעם, הסתייגות מצד ההורים. הנה מספר דוגמאות אופייניות לצד האמיתות העומדות מאחוריהן:\n\"כל הסיפור של ההפרעה הזו זה סתם קשקוש. כשהילד יגדל וירצה, הוא ילמד ויצליח. גם אני הייתי כזה. נו, ולא הסתדרתי?!\"\nההפרעה קיימת. היא חיה ונושמת ואם מתעלמים ממנה - היא גם נושכת.\n\"איזה מין אבחון זה? סתם מדברים ומספרים לרופא ואז הוא קובע? זה לא רציני!\"\nצריך להגיע לרופא מוסמך, שפועל לפי כל הכללים.\n\"הילד שלי לא מופרע, אז שלא יגידו שיש לו 'הפרעה'. ואחר כך ההגדרה הזאת תלווה אותו בחיים\".\nהמושג \"הפרעה\" הוא רק מונח מקצועי, זה לא סטיגמה. מדובר בילדים מוכשרים, מקסימים ובעלי תכונות נפלאות, בצד הקשיים האובייקטיביים שלהם.\n\"עכשיו הילד עוד יותר יתעצל ויהיה לו תירוץ לכל דבר. וגם המורים כבר יוותרו ויסירו אחריות\".\nזה חשש מוצדק, אבל אם מבינים את המצב, זה יכול להיות המנוף לשינוי ולצמיחה ולמוטיבציה של כולם לפתוח דף חדש.\n\"ואם נגיד שיש לו אז מה, מישהו בכלל יודע מה לעשות עם זה? ואם כבר לעשות, אז שהמערכת תשתנה, למה צריך לשנות את הילד?\"\nהמערכת רוצה שהילדים יצליחו ובכך רואה גם את הצלחתה. יש מודעות הולכת וגוברת במערכת החינוך, ובשיתוף פעולה עם ההורים, אפשר לעזור משמעותית.\n\"אני לא נותן לילד שלי חומרים כימיים למוח. זה ממכר, זה הורס, זה אינטרס של חברות התרופות ולא יותר. שמעתי שיש כל מיני טיפולים אלטרנטיביים, אולי אני אנסה אותם\".\nהטיפול התרופתי איננו ממכר ואיננו מסמם, והוכח שכאשר נותנים אותו במינון ובצורה המתאימים, הוא יעיל בחלק גדול מאוד מהמקרים ויוצר \"מהפך\". זה איננו סותר את החשיבות שיש לטיפולים נילווים שנותנים סיוע נוסף.\nפחד להיות \"ההורה המוריש\" ובכך להיות בעצם אשם במה שקורה לילד שלי. פחד להסתכל במראה ולהודות שגם אני כזה.\nהפחד משתק ואיננו מאפשר שיקול דעת רציונאלי. לא כדאי שהוא ינהל אותנו בחיים.\nהאבחון הוא צומת דרכים חשוב. ראשית, הוא משמש אסמכתא לעובדה ש\"אני לא דפוק, עצלן או טיפש\". מדובר בתופעה פיזיולוגית לגיטימית, ומכאן הדרך הארוכה לקראת השלמה והתמודדות אמיצה ויעילה. חשוב ביותר להסביר לילד את משמעות האבחון, לשוחח איתו בהרחבה על החוזקות שלו, ועל הדרכים לעקוף ולמתן את הקשיים. לא פחות חשוב לעדכן את בית הספר בתהליך, ולבנות איתו מערכת של אמון ושיתוף פעולה עקבית ושיטתית. כדאי להורים לקרוא ספרות מקצועית בתחום וגם לבקש לעצמם הדרכת הורים פרטנית או קבוצתית."}
{"article_id": "0,7340,L-4462411,00.html", "header_title": "משרד החינוך ממליץ: כך תתמודדו עם הפרעות קשב", "full_text": "הפרעת קשב וריכוז היא אחת התופעות השכיחות, כאשר על פי הנתונים כ-8% מכלל התלמידים במערכת החינוך לוקים בה. לרוב היא מלווה בבלבול רב מצד ההורים, שעד היום נאלצו להסתמך על עצותיהם של שלל מומחים, כתבות ופורומים - כיוון שלא הייתה התייחסות רשמית וברורה לנושא מצד משרד החינוך. אך כעת המצב השתנה, לאחר שלפני מספר ימים פרסם משרד החינוך הנחיות ברורות להורים ולמורים להתמודדות עם התופעה.\nהמדריך, שפורסם באתר המשרד ועונה לשם \"\n\",\n\t מחולק לחמישה פרקים ומונה 96 עמודים. על המדריך עמלו במשך שלוש שנים והוא נכתב, בין היתר, על ידי אנשי אגף ליקויי הלמידה והפרעות הקשב במשרד. בנוסף השתתפו בכתיבת המדריך מומחים כמו\n,\nוד\"ר\n\t עמלה עינת.\nהפרק הראשון במדריך עוסק בשאלה מהיר הפרעת קשב וריכוז ונותן מספר מאפיינים שצריכים להדליק בקרב ההורים והמורים נורות אזהרה:\nלעתים קרובות אינו מקדיש תשומת לב לפרטים או עושה שגיאות טיפשיות בלימודים או בעבודה. מתקשה לשמור על קשב למשך זמן במטלות או במשחק. נראה כמי שאינו מקשיב כשמדברים אליו. אינו מבחין או מתעלם ממידע. סובל מוסחות גבוהה מגירויים.\nלעיתים קרובות ממולל בידיים וברגליים או מקפץ בכיסא. עוזב את כיסאו בכיתה או במצבים אחרים בהם נדרש לשבת זמן ממושך. מדבר בלי הפסקה. נמצא בתנועה מתמדת כאילו יש לו \"מנוע בישבן\". קושי בעיסוק בפעילויות פנאי או במשחק שקט.\nלעיתים קרובות פולט תשובות לפני תום השאלה או מתפרץ באמצע משפט. מתקשה לחכות לתורו. מפריע או מציק לאחרים.\nהמדריך מייעץ למורים כיצד עליהם להתמודד עם תלמיד הסובל מהפרעת קשב, על מנת להקל עליו את הלמידה.\nברמה הלימודית בא לידי ביטוי קושי ביכולת להתמודד עם מטלות ממושכות, קושי ביכולת לעקוב אחר הרצאות פרונטאליות, קושי בביצוע מטלות ארוכות.\nהנחיה בשלבים, המחשות מרובות, הפסקות מתוזמנות, שימוש בכרטיסיות, הפסקות מתוזמנות.\nברמה הלימודית בא לידי ביטוי בקושי ביכולת לעבודה עצמית, הסחת דעת על ידי קולות וגירויים.\nהושבת התלמיד קרוב למורה, בקריאה - המלצה לשימוש בדף לבן או בסרגל, הדגשת הכותרות והשאלות, הבחנה ברורה בין החלקים השונים בדף העבודה.\nברמה הלימודית בא לידי ביטוי בקושי בהעתקה, קושי בקריאת טקסט ובפתרון תרגילי שרשרת, קושי במעבר בין בפעילויות.\nלהשתמש בצילום של החומר ולדרוש פחות להעתיק, לחזור על ההסבר כמה פעמים, להציע לתלמיד לעקוב ולסמן את המיקום, להציג סיכומים בטבלאות.\nברמה הלימודית בא לידי ביטוי בקושי בביצוע משימות עמומות, קושי בהכנה למבחן, קושי בפתרון בעיות מילוליות במתמטיקה.\nעבודה על פי שלבים, ארגון זמן, סיכום החומר, רישום נקודות מרכזיות.\nנושא האבחון הוא אולי הקריטי ביותר עבור הורים, שטובעים בים של מידע ואינספור סוגי אבחונים, שכל אחד מהם מתיימר להציג את התמונה הנכונה והמלאה. מומחי המשרד מנחים את ההורים כיצ עליהם לפעול - שלב אחרי שלב.\nכאשר עולות במוחכם שאלות כגון: \"האם הילד שלי במצוקה?\", \"מדוע קשה לו להשתלב?\" \"מדוע הוא חסר מנוחה?\", \"האם מדובר בהתנהגויות נורמטיביות?\" ו\"מה הסיבות לקשיים?\" - אלו אורות אדומים המחייבים בדיקה מעמיקה. עליכם לעשות את הצעד הראשון ולעקוב אחר אופי הביטויים ההתנהגותיים ומקור התרחשותם.\nלשלב זה חשיבות רבה באיתור הקושי, על כן יש לאסוף את המידע בזירות המרכזיות בחייו של הילד.\nבבית: קשיים בקימה בבוקר, קשיים בהתארגנות לבית הספר, שעות צפייה ארוכות בטלוויזיה ושהייה מול מחשב, מריבות והרס חפצים וחוסר עקביות.\nבכיתה: קימה, פטפוט, תיפוף על השולחן, יציאה החוצה ברשות או בלעדיה, קשיים בהקשבה, חוסר סבלנות, התפרצויות זעם, עימותים עם חברים.\nבהפסקה: לעתים ילד שנראה מנותק מהכיתה ומהסובב אותו מתגלה בהפסקה כעליז, פעלתן וכמוקד חברתי שידו בכל ויד כל בו. בנוסף, לעתים הילדים מנודים חברתית, מבודדים ומרבים לשחק לבד.\nאם אתם מזהים אצל ילדיכם אחד או יותר מהמאפיינים שתוארו צאו לדרך ופנו לאבחון. האבחנה מתבססת על התרשמות קלינית, בדיקה נוירולוגית ובדיקת עזר (כמו אבחון פסיכולוגי או אבחון פסיכו-דידקטי), על חוות דעת של הורים, מורים, יועצת חינוכית ועוד. אמצעי נוסף הוא המבחן הממוחשב, הבודק יכולת ביצוע מתמשכת של מטלה משעממת.\nמטרת האבחון הפסיכולוגי להעריך את החוזק והחולשה בתחומים שכליים, קוגניטיביים, רגשיים והתנהגותיים. אבחון זה נעשה על ידי פסיכולוג מומחה, הוא בדרך כלל רב-תחומי ומסייע להעריך אם קשיי התלמיד נגרמים מלקויות למידה או מגורמים אחרים. לצד מיפוי הקשיים, ההערכה מאפשרת אבחון נקודות החוזק של התלמיד שבעזרתם יהיה אפשר לבנות תכנית טיפולית.\nרכזו היסטוריה רפואית מלאה של הילד ובצעו בדיקה גופנית אצל רופא. רשמו את כל התרופות שהוא נוטל, הרופא ישלח אתכם לבדיקות על מנת לשלול בעיות כמו שמיעה וראייה. לעיתים נדרשת בדיקה נוירולוגית כדי לשלול הפרעה אפילפטית או מוחית אחרת. הנוירולוג הוא שימליץ על המשך אבחון בבדיקה ממוחשבת.\nבודק יכולת התמדת קשב בסביבה חסרת אתגר ועניין (כיום נהוג להשתמש במבחנים חדשים).\nהאבחון מציג פרופיל קוגניטיבי של הנבדק על ידי השוואה לנורמות לפי גיל, מגדר ושנות לימוד. האבחון מוכר על ידי מערכת החינוך לקבלת הקלות לתלמידים וסטודנטים. הוא מופעל באמצעות מסך מגע ואורך כחמישים דקות. הוא כולל 14 תתי מבחנים ובודק בין היתר: זיכרון מילולי, הסטת קשב, מטלות מילוליות. הוא מאתר את נקודות החוזק של הנבחן ואת התחומים החלשים יותר, עליהם עליו לעבוד.\nמדובר בפיתוח חדש באבחון הפרעת קשב כאשר ייחודה בהבחנה בין התנהגות אימפולסיבית להיפראקטיבית. התום המבדק מתקבל מידע לגבי רמת הביצוע בתפקודי הקשב של הילד.\nמיועדת להנחות את ההורים אל מול התנהגות הילדים. יכולה להיעשות להורים כזוג, עם הילד כמשפחה או בקבוצות של הורים לילדים הסובלים מקושי זהה.\nמטרתה לסייע לפונה להבין את התנהגותו, מניעיו, ורגשותיו בתחומים שונים. פנייה לאיש מקצוע תסייע להבין את הבעיה, ובעבודה שדורשת הרבה אמון ומאמץ משותף, נעשה ניסיון לפענח את המצב ולפעול לשינויו.\nמתמקדת בביטוי ההתנהגותי של ההפרעה. בטווח הקצר, הטיפול ההתנהגותי הטיפול משפר תסמינים התנהגותיים, כישורים חברתיים ותפקוד אקדמי. יש לבחון יעילותו בטווח הארוך.\nאימון קוגניטיבי של המוח נעשה באמצעות תוכנות מחשב הכוללות תרגילים שונים ומאתגרים שניתן להתאימם לאפיונים של הסובל מהפרעת הקשב. אימון והדרכה מתאימים יכולים להפחית התסמינים מהם סובלים בעלי הפרעת קשב, ולתת להם כלים להתמודד עם המטלות העומדות בפניהם.\nמתבסס על תפישת החיים של המתאמן, סוגיות שהוא מעלה והחלטות שהוא מקבל. המאמן מסייע לו לגלות ולמפות את מאפייניו האישיים ולמנף את מכלול היכולות והמשאבים שלו, כדי להתמודד בצורה מיטבית עם קשייו ואתגריו.\nתהליך בו המטופל לומד להכיר את עצמו ואת רכיבי הלקות שלו ומאפשר לו ללמוד כיצד להתמודד עם אלה בכוחות עצמו.\nלעתים ההתמודדות עם הילד גורמת לקשיים ברמה המשפחתית. התערבות משפחתית יכולה לסייע בתפקוד המשפחתי מול קשיים אלה.\nהחלטה זו היא של רופא בלבד. הטיפול בתרופות גורם לשיפור משמעותי בפעלתנות היתר והקשב, ולשיפור משמעותי בהתנהגות.\nתלמידים הסובלים מבעיות קשב וריכוז מתקשים בין היתר להקשיב בשיעור ולהתרכז במשימות, לעקוב אחר ההוראות ולהגיע בזמן לשיעור. לעיתים קרובות הם עלולים לחוש תסכול לאור המאמץ שהם משקיעים בלימודים לבין התוצר הנמוך והקושי לעמוד בסטנדרטים הנדרשים מהם.\n\"עימות בין מורים ובין ילד הסובל מהפרעת קשב הוא כמעט בלתי נמנע על רקע אינטרסים מנוגדים\", מציינים במדריך וממליצים לשתף את צוות בית הספר בדאגותיכם, לא להסתיר מידע חשוב ולסמוך על יכולותיו. \"המורה\", כך נכתב, \"הופך לא אחת לכתובת ישירה לתסכול וחוסר האונים של ההורים. פעמים רבות מתנהל שיח בין הורה ומורה המשקף את התסכול של שני הצדדים, שנעשה בטון מאשים, המחליש את יכולת הסיוע למצוא פתרונות יעילים לתלמיד\".\nאז איך שומרים על יחסים תקינים עם המורה?\nהעמדת הדברים כך תסייע לכם להרגיש שווי ערך, שולטים בכללי המשחק, פחות חסרי אונים והרבה פחות כועסים. לרוב אנשי בית הספר קשה לקבל את ההורה כמומחה לילדו. אם תנסו לקחת על עצמכם תפקיד זה ייתכן שתיקלעו מיד למאבק כוח מיותר. המטרה היא לפתח מערכת יחסים בונה עם צוות בית הספר, וכדי להגיע לכך יש להבין היטב כיצד המערכת החינוכית פועלת.\nלעתים מסמך עובדתי ומנומס קל יותר 'לעיכול' בבית הספר מאשר הורה מתלהם. חשוב לתאר את הילד במדוייק ומה אתם מבקשים בשבילו."}
{"article_id": "0,7340,L-4166938,00.html", "header_title": "\"אין יותר מחשב!\": למה איומים ועונשים לא יעילים", "full_text": "\"עמרי, אני לא מרשה לקפוץ על הספה!\"\n\"עמרי, תפסיק!\"\n\"עמרי, אם אתה לא מפסיק אתה לא הולך היום לחוג שלך!\"\n\"ככה? אז זהו! אין חוג יותר! מי שלא מקשיב לאמא שלו - לא הולך לחוג! נקודה\".\nמכירים את הרצף הזה? הילד שלנו מתנהג בדרך שלא נראית לנו, אנו מנסים להפסיק את ההתנהגות הזו בכל מיני דרכים ואופנים, אבל נדמה כי הילד פשוט לא שומע אותנו. זה כל כך מעצבן! התחושה הזאת שאנחנו בלתי נראים ובלתי נשמעים, שאנחנו לא מהווים שום פונקציה בסצנה המתרחשת ושאין לנו שום דרך להתערב ולהשפיע - היא בלתי נסבלת ומתסכלת עד אימה.\nתוך שניות אנחנו חשים בדחייה ובזלזול שבהתעלמות מאיתנו - \"הילד לא שם עליי, לא רואה אותי ממטר. אני אוויר\", והכעס הולך ותופח כמו בצק של סופגניה לפני טיגון.\nואז אנחנו שולפים את נשק יום הדין: \"אין חברים אחרי הצהריים!\", \"אין דמי כיס!\", או הפופולריים יותר - \"אתה לא תתקרב למחשב/\nבמשך חודש!\". זהו, ניצחנו. שקט משתרר, הילד מובס. הוא מפסיק את הפעילות הבעייתית באחת, ובמקביל פוצח בשלל תחינות והבטחות ש\"זה לא יקרה יותר\" כי \"הוא מבטיח\" ו\"רק עוד פעם אחת!\" וכו'.\nסוף סוף יש שקט וכולם רואים מי שולט כאן ואומר את המילה האחרונה. ועכשיו אנחנו לא רוצים לוותר או לפתוח שוב פתח לצרות. אמרנו - וזהו! וגם חשוב להיות עקביים, לא?\nאבל למחרת אנחנו שוב נדרשים לסוגיה. הילד לא מפסיק להפעיל את קסמיו ותחנוניו כדי להסיר את רוע הגזירה, וגם לנו לא קל. אחרי שהתפוגג הכעס תפסו את מקומו רחמים ואשמה, ואלה לא נותנים לנו מנוח. אנו רוצים לחזור לשגרה, לנעימות ולאווירה הטובה, אבל עכשיו זה מורכב. רוחות רעות מנשבות בבית וקשה להתעלם מהן.\nוכאילו לא די בזה, אנחנו גם צריכים לעמוד על המשמר ולהשגיח שהעונש יתממש במלואו: שהילד לא ילך לחברים, שלא יראה טלוויזיה... קשה! מהר מאוד אנו מבינים שגם אנחנו נענשים מכל הסיפור הזה. מה נגיד לו עכשיו?\nשמעתי כבר על הפחתה של שני שלישים על התנהגות טובה, קיצור העונש תוך הסבר מנומק (ואיום על מה יקרה אם הדבר יחזור על עצמו), אבל איך שהוא אנחנו בכל זאת חשים אי נוחות. איך להגיד? יצאנו קצת טַמבלים.\n\"אז מה את אומרת בעצם?\", אני רואה אתכם מרימים גבה, \"בלי איומים? בלי עונשים? איך אפשר?\". כדי לדעת מה יעשה בכל זאת העבודה, הנה כמה נקודות למחשבה ולבדיקה:\nבינינו, האם מעבר לאפקט המרשים המיידי (שגם הוא מתפוגג עם הזמן) של האיום נרשם איזה שהוא שינוי ממשי? האם יש למידה המחזיקה מעמד? נאדה. שום דבר.\nהנסיינים (קרי: ההורים) מדווחים כי זמן קצר אחרי שהעשן מהאירוע מתפוגג, שוב נרשמת פעילות לא רצויה באותו תחום בדיוק. כלומר, האיום והעונש\nלא רק שלא נרשם שיפור ושינוי בעקבות האיום או העונש, ההתנהגויות הבעייתיות של הילדים רק הולכות ומתרבות, הולכות ומשתכללות. האיומים כבר לא אפקטיביים, הילדים פחות נבהלים ומושפעים וחלקם אף מתגרים בהוריהם: \"נו, מה עכשיו? חודש בלי טלוויזיה?\" במילים אחרות: \"קטן עלינו. אנחנו לא מתרגשים. הנשק שלכם כבר לא עובד עלינו\".\nהורים אומרים לי לפעמים: \"אני רוצה לפגוע בו איפה שהכי כואב לו. ככה הוא יבין: עכשיו הוא כבר לא יקבל את המחשב או המשחק החדש שהבטחתי לו\". אז כן, זה באמת פוגע בול אבל מכניס הביתה שפה (לאו דווקא מילולית) של מאבק, רצון להכאיב, כעס והתחשבנות. ואם אנחנו עושים את זה, למה שהילדים שלנו לא יעשו את זה לנו דקה אחר כך?\nאפילו אם בא לכם להטיל פצצת אטום בגודל התסכול שלכם, תחשבו טיפה לפני שאתם שולפים את האיום והעונש. המחויבות שלנו לא מסתיימת באמירה, יש לזה גם המשך שצריך לחיות איתו. האם אתם באמת מתכוונים לממש את האיום? האם אתם יכולים לחיות עם העונש שכרגע הכרזתם עליו?\nאם התשובה שלילית, עשו הכל כדי להימנע מכך. כמה פעמים תוכלו לשבור את המילה שלכם ועדיין לשמר את הדימוי הרציני שלכם בעיני הילדים?\nהילד המשיך בפעולה הלא רצויה? זה הזמן לפעול בהתאם להצהרה: ללכת עכשיו הביתה מהגינה כי הזאטוט במצב רוח קרבי והודעתם שבפעם הבאה שירביץ אתכם הולכים, לא לקנות צעצועים כי הילדים לא שומרים על הקיימים, ואפילו להתעקש שיקום מהשולחן באמצע ארוחה כי הוא משתולל. איימת? קיימת.\nחייבים להימנע גם מאיומים ש\"מתפלקים\" לנו בלהט הרגע ולא נוכל לממש, כמו \"אם את לא באה איתי מיד אני הולכת ומשאירה אותך פה לבד\". האם ייתכן שזה יקרה? לא לכך הכוונה בהנחיה \"לרדת לגובה העיניים של הילד\", ולא לשם אנחנו מכוונים.\nמה מטרת ה\n?\n\t אנחנו רוצים ללמד את הילד איך להתנהג נכון, שהוא יבחר בהתנהגות הרצויה. אם הוא מאבד כפייתי של חפצים - איך חודש בלי מחשב יעזור לו להיות אחראי יותר? אולי לזמן מה הוא ישתדל יותר, אבל האם הוא יצליח להבין למה חשוב לשמור על החפצים האישיים שלו? האם הצלחנו ללמד אותו את חשיבותה של לקיחת אחריות ואיך עושים זאת? האם הוא הרוויח למידה משמעותית לחיים? כנראה שלא.\nכדי שהעונש יהיה אפקטיבי, כדאי מאוד שיהיה קשר בין העונש למעשה, כך באמת יתרחש פה משהו בעל ערך. למשל, הילד שלכם לא מתקשר כשהוא מגיע לחבר, אף על פי שביקשתם והוא הבטיח מיליון פעם שיעשה זאת. מה עושים? איך מלמדים אותו להתחשב ולזכור גם את הצרכים שלנו? האם למנוע ממנו דמי כיס? לאיים בביטול הנסיעה לאילת שהבטחתם?\nהרבה יותר פשוט לאסור עליו ללכת לחבר, מאחר שאתם רואים שהוא אינו בוגר מספיק כדי ליידע אתכם. האמירה צריכה לכלול גם את האפשרות שלו לתיקון, בנוסח \"ברגע שתהיה בוגר מספיק ותוכל לזכור להתקשר, תוכל לחזור וללכת לחברים אחר הצהריים\". פשוט ויעיל, לא? האחריות עכשיו במגרש שלו וההחלטה בידיו.\nבכל המקרים שבהם הילד התנהג שלא כשורה והוענש או ספג איומים, גם אם הוא כבר \"מחוסן\" וכביכול לא אכפת לו, זה עדיין מעליב, מקטין, פוגע ונצרב בתודעה. זה מיותר ופוגם בעבודה הטובה שאתם עושים.\nאם אתם נתקלים בקושי ולא מצליחים לחולל בכוחות עצמכם את השינוי המיוחל, אני מזכירה לכם שזה אפשרי וניתן ללמידה. אל תהססו להתייעץ ולהרחיב את ארגז הכלים שלכם, כי לא פעם שינוי קטן יכול לגרום להבדל גדול.\n,"}
{"article_id": "0,7340,L-4137625,00.html", "header_title": "מחקר: קללות בטלוויזיה מגבירות אלימות ילדים", "full_text": "במחקר נבדקו 223 ילדים בגיל חטיבת הביניים. שאלונים הועברו בין הילדים בהם נשאלו על הזמן שבילו מול הטלוויזיה או משחקי המחשב, התוכניות האהובות אליהם והשימוש במילים גסות ובאלימות מילולית."}
{"article_id": "0,7340,L-4273019,00.html", "header_title": "5 כללים שישיגו לכם בוקר שקט עם ילדי ADHD", "full_text": "ילדים וגם מבוגרים מוצאים עצמם כל בוקר במרדף אחרי המשימות שצריך לבצע, מה שגורם לעצבנות ורוגז, והתחלה לא מאוד מוצלחת של היום.\nלילדים עם ADHD ההתארגנות קשה במיוחד, בגלל ריבוי המשימות והדרישות שחייבים לעשות בזמן כל כך קצר. בכמה שלבים פשוטים אפשר להגיע לשגרת בוקר פשוטה ורגועה, שתעזור לילדים וגם להורים להתחיל את הבוקר מלאי אנרגיות.\nכדאי להכין טבלה של כל המטלות הדרושות ולתלות אותה במקום בולט. מומלץ, אגב, להכין את הטבלה יום קודם. כשמתעוררים בבוקר, מומלץ לפעול על פי השלבים בטבלה.\nמומלץ לבחור ביחד איזה דברים אפשר להכין יום קודם ואז לחסוך חלק מהלחץ בבוקר. למשל, בחירת הבגדים שהילד ילבש, ארגון המחברות והספרים או ציוד מסוים הוא צריך לקחת לגן או לבית הספר. אחרי שהילד יודע שהדברים האלה מחכים מוכנים, הוא יהיה רגוע.\nחשוב לדעת שהזמן שלוקח לילד רגיל לבצע כל מטלה, לילד עם ADHD זה לוקח הרבה יותר.\nכדאי לחלק את המטלות כך שהו יבוצעו בצורה רגועה, על פי חלוקת הזמן הרחבה יותר. כך הבוקר יהיה רגוע יותר, גם עבור הילדים וגם עבור ההורים.\nמסכי טלוויזיה גורמים להסטת תשומת לב של הילדים מהמשימות והמטלות של הבוקר. ילד עם ADHD שצופה במסך דלוק של טלוויזיה מוצף בגירויים ולא יכול להתפנות למטלה אחרת. כשההורים מנסים לבקש ממנו להתלבש, זו הופכת להיות משימה בלתי אפשרית.\nחשוב לתת לילדים חיזוקים חיוביים על הבוקר, כדי לתת להם כוח לצאת ולהתמודד עם שאר היום. במהלכו יקרו ללא ספק אירועים פשוטים שיצריכו את ההתמודדות שלו, לכן כדאי להתחיל את היום בנתינת כוח באמצעות החיזוקים החיוביים.\nשמירה על שגרה קבועה, תוביל לבקרים, רגועים, קלים ובעיקר מהנים גם עבור הילדים וגם עבור ההורים."}
{"article_id": "0,7340,L-4368693,00.html", "header_title": "תקשיבו לנו: מגילת העצמאות של מופרעי הקשב", "full_text": "בערב הם התחבקו ואז היא אמרה: \"בוא מחר ניקח חופש כמה שעות על הבוקר, ונשתה קפה על הים כמו שעשינו פעם\". הוא הסכים, אבל בגלל שיש לו\n,\n\t בבוקר הוא כבר שכח מה שהבטיח והלך לעבודה. אשתו נעלבה ואמרה שהוא לוקח אותה כמובן מאליו, והוא ענה ש\"מה פתאום\", ואז התפתח ריב גדול.\nניתן ללמוד מהמקרה הזה שני דברים עיקריים: הראשון, שהפרעות קשב רלוונטיות בכל שכבת גיל: גם ביסודי, גם באוניברסיטה, גם בפנסיה.\nוהשני, שהפרעות קשב עלולות להוות בסיס לבעיות בתחומים שנראים בלתי קשורים בעליל, למשל, רומנטיקה. למשל, הסתגלות חברתית בבית הספר.\nקבוצות אתניות חותרות לעצמאות. ילדים מופרעי קשב חותרים קודם כל ללגיטימציה, רק אחר כך לאוטונומיה.\nלרוב הפרעות הקשב יש בסיס נוירולוגי. אפשר לשפר, לעזור, אפילו לתקן, אבל איזושהי שונות בדרך שבה אני חושב ומגיב תמיד תישאר. כשאתם באים אליי, בואו עם ציפיות ריאליות.\nאפשר לחיות עם זה, אפשר להבריק עם זה. אתם יודעים, יש פה ושם אנשים שממש אוהבים ג'אז. הם לא מסוכנים. הם פשוט אחרים.\nכשיש לך הפרעת קשב, אתה מתאמץ פי 10 להשיג שליטה בשני תחומים שגם לילדים רגילים לא פשוט להשתלט עליהם – א. קשב ב. שליטה בדחפים.\nעזבו הסברים מקצועיים. אם אתם רוצים להבין את חווית הקשב שלי,סעיף 2א, דמיינו שהאנטנה של הרדיו ברכב שלכם יוצאת כל הזמן מכיוון – וחוזרת אליו. יוצאת וחוזרת.\nכל מכשירי הרדיו שלא זקוקים לריטלין יודעים להישאר כמה דקות על תחנה אחת – ואני כל הזמן מג'נגל בין גלגל\"צ, רשת ב' וFM88.\nכשהשיר נגמר, כל המכשירים הרגילים יודעים לעזוב את תחנה א' ולעבור באופן מסודר לתחנה ב'. אני? אני מקשיב לכולן במקביל, קולט הכל ולא קולט כלום. התוצאה – חווית המציאות שהמוח שלי מייצר היא לא חויית המציאות שעוברת לכם בין האזניים. לעיתים היא צבעונית ועשירה יותר. לעיתים היא פשוט כאוטית.\nאני לא רק קולט אחרת מכם. אני גם מגיב אחרת. תנו לי לומר לכם מילה שתיים על אימפולסיביות סעיף 2. מכוניות רגילות נוסעות חלק. למכונית הדחפים שלי יש דוושת גז קופצנית. לעיתים אני נותן רייס עצבני ועובר מראשון לחמישי באבחה אחת, ויש פעמים שאני תקוע על הניוטרל ומתנתק לי מהבלי העולם.\nאתם יודעים למה אתם חושבים שאני משקר? לא כי אני שקרן. אני פשוט אימפולסיבי. אני אומר את הדבר הראשון שעולה בדעתי, בלי לסנן. אם תשאלו אותי אם \"היו שיעורים?\", המחשבה הראשונה שתעבור בי היא בדיוק משאלת הלב של כל תלמיד ישראלי.\nאתם יודעים מדוע נראה לכם שאני לא מבדיל בין דמיון ומציאות? אני לא פסיכוטי. אני פשוט אימפולסיבי. אני משדר החוצה כל מחשבה חדשה שהמוח שלי מייצר. ברוב הפעמים אני יודע שהיא דמיונית, אבל אני בכל זאת משדר אותה.\nאה...וזאת גם הסיבה שלפעמים עפה לי סטירה באופן לא מותאם. אבל את זה כבר ניחשתם.\nהאם אני סובל מקשיים רגשיים? בואו נראה. יחסית לממוצע אני יותר עצוב , מבודד, חשדן, פסימי. כן. אני חושב שיש לי קשיים רגשיים. אבל עם כל הכבוד למונח המטרייה הזה, תזכרו שכל תמנון שלא מבין את התמנונים האחרים, והתמנונים האחרים לא מבינים אותו, יהיה תמנון עם קשיים רגשיים.\nחוץ מזה, אתם יודעים איך זה לא להיות מובן לעצמך? עוברים בך תחושות שאתה לא יודע מאיפה באו וקורים לך דברים שבכלל לא תכננת. הנה מבזק חשוב: זה לא עושה טוב לביטחון העצמי.\nהעולם הזה מלא במבנים מסודרים. ספרי לימוד. רכבות. תורות. שירים. טקסים בבית הספר. כולם מתקדמים יפה מהשלב הראשון ועד השלב האחרון לקול פעימותיו הקצובות של סבא זמן.\nלכם, הרגילים, יש כבר את הזמן בתוך הבטן. אתם הפנמתם שארטיק לוקח חמש דקות ושיעור חמישים דקות. אני לא מצליח ללמד את המערכת שלי שהשיעור הזה ימשך עשרה ארטיקים וזה מה יש.\nזו לא גזירת גורל, אבל אני זקוק לעזרה חיצונית מארגנת. רשימה. תזכורת של מבוגר. צלצול שעון. לא תמיד עזרה כזאת זמינה לי, ואז סעיף 3 הופך עוד יותר רלבנטי."}
{"article_id": "0,7340,L-4316004,00.html", "header_title": "לא גדל על עצים: איך ללמד ילדים על ערך הכסף", "full_text": "אז מה אתם מתכננים לתת לילדים שלכם כדמי חנוכה, כסף או מתנות? ואם כסף, אז כמה? ומה עושים כשיש ילדים בגילאים שונים, נותנים לכולם אותו דבר או בהתאם לגיל? ואם בכל זאת מתנה, מי בוחר, אתם או הם? ובאיזה סדר גודל היא תהיה? ומה עם סבתא וסבא, מה הם מביאים? האם אתם מתואמים איתם?\nבכל שנה בחנוכה עולות לדיון השאלות החשובות הללו ואנו תרים אחר מענה הולם. פעם זה היה פשוט. כן-כן, אתם צודקים, פעם הכל היה יותר פשוט, לפחות במובן של דפוסי ההתנהלות בתוך המשפחה. מהותם של דמי החנוכה היו מאוד ברורים וידועים מראש. כל ילד קיבל כמה מעות (מטבעות כסף בתרגום חופשי) או מתנה צנועה, שיכלה להיות לצורך העניין גם פיג'מה חורפית חדשה, גרביים חמות או ספר קריאה - ובזה נסגר העניין.\n:\nמאחר ובימים ההם ילדים לא ממש קיבלו מתנות על בסיס קבוע, ובטח לא כסף, זה היה אירוע יוצא דופן ומרגש, הזדמנות מיוחדת במינה ששווה היה לחכות לה שנה שלמה בלב רוטט ובהתרגשות פועמת. במובן הזה ההורים של אז שיחקו אותה: כמה קל היה להם לספק את ילדיהם! צעצוע חדש, בגד חדש, משחק חדש - והילד מאושר. איזה כיף.\nאיפה הם ואיפה אנחנו היום. אופרה אחרת לגמרי. כל מה שקשור לכסף ומתנות לא דומה בכלום למה שהכרנו בילדותנו. היום כסף זה חלק מהחיים, מהשיח, מהעיסוק היום-יומי שלנו ושל ילדינו.\nהנתינה החומרית הפכה להיות חלק בלתי נפרד משגרת יומנו. תחשבו כמה זה נדיר להעביר יום שלם מבלי שנקנה משהו לילד שלנו: ממתק, חטיף, מדבקות, צעצוע, איזה קשקוש בשני שקל שאף אחד לא באמת צריך \"כי מה זה משנה, כמה זה כבר עולה\". לא עולה על דעתנו לצאת מהבית מבלי לקנות דבר. אין חיה כזאת. מתישהו, איכשהו, היד נשלחת לארנק.\nהיום הורים שוברים את הראש מה לקנות לילד שלהם, פשוט בגלל שכבר יש לו הכל. יש לו הרבה-הרבה יותר ממה שהוא צריך, ממה שהוא יכול להכיל. אז מה כבר ישמח אותו? מה יפתיע אותו?\nהוא מקבל מתנות בכל הזדמנות: בכל החגים (ברור!), כשאנחנו חוזרים מחו\"ל (חייבים! איך נתמודד עם רגשות האשם?), כשהדודים מגיעים לביקור (לא באים בידיים ריקות), כתיגמול על התנהגות טובה (השיטה הקלה והאפקטיבית), כשסתם בא לנו לצ'פר (אנחנו מתים על הילדים שלנו!) ובטח ביום ההולדת (ופה מדובר כבר במתנה-מתנה, גדולה ויקרה).\nואם כל זה לא מספיק, אז במקביל, בו בעת, בִּמקום ובנוסף, אנו נותנים גם כסף. שיהיה. ממש לא צריך לחכות לזה שנה שלמה. ובמצטבר מדובר בסכומים גבוהים ממש.\nבמסגרת עבודתי אני פוגשת על בסיס יומי הורים מבולבלים, שכבר לא יודעים מה סביר והגיוני - ומה לא. הרצון לתת, להעניק, להיות הורה טוב ואהוב, לפצות על ילדות עשוקה, על חֶסֵר, על שעות של עבודה מחוץ לבית, נסיעות עבודה לחו\"ל - מציף ומבלבל. וכן, בגדול, ליותר אנשים היום יש יותר כסף, מה שמאפשר את הנתינה המרובה הזו.\nואנחנו\n\t מיישרים עם זה קו: חיים ברמת חיים גבוהה יותר, גרים בבתים מושקעים יותר, נוסעים במכוניות חדשות יותר, קונים יותר, צורכים יותר, משקיעים יותר בעצמנו וכמובן בילדינו. ופה, לא פעם, אנו מאבדים את הדרך והפרופורציות.\nכשהילדים עדיין קטנים אין לנו בעיה לתת, זו אפילו חוויה מהנה ומתגמלת מאין כמוה. אבל מה עושים כשהם גדלים ורצונותיהם גדלים עימם? מה עושים כשהם הופכים למתבגרים תובעניים ובזבזניים שלא מעריכים כסף, שלא יודעים להתנהל עצמאית, שלא חושבים בכלל שזה חלק מלהיות גדול?\nבואו לא נחכה עד אז. אפשר להתחיל כבר ברגע זה. אני מזמינה אתכם \"לתפוס טרמפ\" על המומנטום של חג החנוכה, דמי חנוכה, שבוע שלם של חופשה שכבר תעלה לנו (ראיתם איזה היצע עצום של הצגות, מופעים ופסטיבלים מחכים לנו לבחור מתוכם?), ונדבר היום על ילדים וכסף. איך ומה אנחנו יכולים לעשות על מנת להקנות לילדים שלנו מה שנקרא \"חינוך פיננסי\" - חינוך לעצמאות ואחריות כלכלית.\nהסבירו לילדים הצעירים שלכם מה אתם עושים על מנת להרוויח כסף, לְמה הוא משמש אתכם ולפי אילו קריטריונים אתם בוחרים להוציא אותו. ככל שהם יבינו יותר את הקשר בין הדברים נוכל להימנע בשלב המאוחר יותר משימוש במשפט השחוק עד זרא \"כסף לא גדל על העצים\".\nלָמה בדיוק אנחנו כל כך מופתעים כשהבקשה הזו מגיעה אלינו מהזאטוט בן הארבע? כמו שכבר הבנו, כסף הוא חלק בלתי נפרד מהחיים שלנו, וילדים (גם צעירים) מבינים זאת היטב. זה הרגע לבדוק איתו לשם מה הוא צריך כסף, מה הוא מתכנן לעשות איתו, וגם לקנות לו קופת חיסכון יפה בה הוא ישמור את המעות.\nבשלב הזה שקל או שניים זה ממש מסַפק (במטבעות של עשר אגורות זה המון!) ואפילו שלגביו כרגע זה יותר סוג של משחק, הוא כבר יכול להתחיל ללמוד כמה שווה כל מטבע ומה אפשר לקנות בו. ואתם יודעים מה, דרך איסוף המטבעות הוא אפילו יצליח לפתור חידות חשבוניות מתקדמות כמו כמה שקלים בודדים הם שווי ערך למטבע אחד של חמישה שקלים. תארו לכם.\nדמי כיס זה דבר טוב. זה אפילו מצויין, כל עוד אנחנו עושים את זה כמו שצריך. ואיך עושי את זה? דנים מראש ובמשותף (באמת) עם הילד שלנו מה בדיוק הם כוללים ומה גובהם, כמובן בהתאם לגיל ולצרכים. ככל שהילדים גדולים יותר, כך ניתן לכלול יותר סעיפים תחת הכותרת דמי כיס: בילויים, בגדים וקוסמטיקה, טלפון סלולרי וכדומה.\nבכל מקרה, מהרגע בו הגדרנו את גבולות הגזרה, להלן \"התקציב\", הם אמורים להתנהל בתוכו בחכמה. והנה גם הכנסנו מילה חדשה וחשובה לשימוש וללקסיקון. על הבסיס הזה יש סיכוי טוב יותר שאנו מצמיחים ילד שידע לנהל את עצמו באופן עצמאי ואחראי יותר גם בהמשך.\nבשלב מסויים הילד שלכם יגדל ויבין שיש דברים כאלה ולמה, בעצם, לא להשתמש בהם? ככלל, אני מאוד ממליצה לא להתפתות, שהרי הרעיון הוא ללמד את הילד לדחות סיפוקים ולהתנהל באופן שקול. במידה וזה כן קורה, נתתם לו הלוואה או מקדמה, חשוב להקפיד לזכור לגבות את החוב ולחזור ולקיים את ההסכם המקורי.\nשווה או לא שווה? בגיל צעיר מאוד אפשר כבר ללמד את הילדים צרכנות נבונה מהי: איך ניתן לקבל את התמורה הטובה ביותר עבור כספך. כשאתם הולכים יחד לסופר במקום שהם ישבו בעגלה ויחסלו ממתקים, או יתרוצצו מסביב, יציקו וישאלו שוב ושוב מתי כבר הולכים הביתה, תנו להם מטבע של חמישה שקלים ושילחו אותם למצוא מה הדבר הכי אטרקטיבי שאפשר לקנות בסכום הזה.\nבקורס למתקדמים באותו נושא נגדיל לעשות ונבדוק יחד מה הכי משתלם לנו לקנות, נקרא מה כתוב על האריזה, נשווה כמויות, מרכיבים ואיכות ונלמד לבחור נכון. והנה טוויסט בעלילה: כל חווית הקנייה בסופר מקבלת תפנית מפתיעה ומשדרגת. הערה: את אותו הדבר בדיוק אפשר להעתיק גם לחנות הצעצועים.\nכמה אתם יודעים לשמור על התקציב? איזה ציון הייתם נותנים לעצמכם כצרכנים? כמה אתם בזבזנים או, לחילופין, יודעים גם להתאפק ולחסוך? אין מה לעשות, גם כאן הדוגמה האישית היא המשפיעה האמיתית. ילדים רואים - ילדים עושים.\n,\n\t וזה הולך ומתרחב ככל שהם גדלים. חברת שפע או לא חברת שפע? את רוב הדברים הללו אנחנו ממש לא חייבים לספק, ואם הם בכל זאת רוצים - הם מוזמנים להתחיל להרוויח כסף באופן עצמאי. גם ילדים צעירים יכולים לעבוד בחופשות (יופי של דרך להעביר חלק מהחופש הגדול, למשל) למטרה זו בדיוק. מבטיחה לכם שאחרי ההתנסות הראשונה הם כבר ידעו ערכו של כסף מהו.\nהנה תרגיל מעניין: במהלך החודש הקרוב בכל פעם שתרצו לקנות לילד משהו,\nלא משנה מה ובאיזה סכום, תתאפקו ואת אותו סכום שימו בקופסה. בסוף החודש פתחו אותה וסיפרו כמה כסף יש בפנים. מופתעים? תכפילו בשנה שלמה - והנה יופי של תוכנית חיסכון למשהו חשוב וראוי באמת.\nבמצב של קושי כלכלי חשוב לשתף את הילד ולידע אותו, רק שימו לב שלא להפחידו יתר על המידה. ילדים נוטים לראות את המציאות בשחור-לבן, מושפעים מסרטים וספרים ויכולים בקלות להסיק שמעתה לא תהיה אפשרות לקיים את המשפחה, לא יהיה אוכל בבית וכדומה. השתמשו במילים קונקרטיות ככל שניתן, הסבירו במדוייק באיזה אופן זה יבוא לידי ביטוי ולאיזה סוג של התגייסות אתם מצפים מהם בהקשר הזה.\n,"}
{"article_id": "0,7340,L-3728529,00.html", "header_title": "סקר: 51% מההורים בעד להפליק לילד כעונש", "full_text": "סקר שנערך במסגרת בית הספר לפסיכולוגיה במרכז ללימודים אקדמיים אור יהודה מגלה כי כ-51% מההורים בעד \"להפליק\" לילד כאמצעי ענישה. עוד מגלה הסקר כי כ-59% מההורים לא עומדים בביצוע העונשים שהטילו על ילדיהם. הסקר הקיף 534 נשאלים ממרכז הארץ ובוצע ע\"י מכון \"כלים שיווקיים\"."}
{"article_id": "0,7340,L-4511898,00.html", "header_title": "לא רק בעיה: למצוא את החיובי ב-ADHD", "full_text": "מי מאיתנו, כהורה לילד עם הפרעת קשב וריכוז, לא שואל את עצמו שאלות שאלות שכאלו? מי מאתנו לא מוטרד מדברים דומים? רף ההורות בעידן המודרני הוא גבוה מאוד ולעתים נדמה כי אין לנו סיכוי להגיע אליו. אנחנו נמצאים בתחרות מול האידיאל של ההורות המושלמת ומול הורים אחרים ועסוקים בחיפוש אחר כלים שיסייעו לנו להיות הורים טובים יותר.\nעבור הורים לילדים עם לקויי למידה ו/או הפרעת קשב וריכוז משימה זו קשה שבעתיים. עבורם מדובר במשימה מורכבת, הדורשת התמודדות יומיומית עם שאלות שהתשובות להן אינן פשוטות, ולרוב מלוות בתחושות קשות של חוסר אונים, האשמה עצמית ודאגה רבה. הורים אלה יתקשו לצייר תמונת עתיד אופטימית של ילדיהם. חלקם יראו תמונת עתיד פסימית, המשקפת בעיקר את הפחדים והחששות שלהם ואת קשיי היומיום איתם הם מתמודדים. הורים אחרים יאמרו שכל רצונם הוא רק \"לעבור את היום\", ואולי לא יצליחו לראות תמונת עתיד כלל.\nאולם גם כשההורה נמצא במקום קשה זה חשוב למצוא את נקודת האור, שכן מנקודה זו, קטנה ככל שתהיה, תבוא נקודת המפנה - עבורנו ועבור ילדינו.\nמסתבר כי הדרך אל נקודת האור תלויה, בראש ובראשונה, ב\"סיפור\" שההורה \"מספר\" לעצמו על ילדו. לא פעם אנחנו נוטים לראות רק את הבעייתיות והקושי אצל הילד, ולא את התכונות החיוביות המתלוות אליו. אך האם ניסינו אי פעם לראות את הקושי באור אחר? האם הקדשנו לכך מספיק מחשבה? האם נהיה מסוגלים לתפוס את הקושי, אי שם בחיים הבוגרים, דווקא כיתרון? האם נצליח לראות את הילדה שלנו, אשר אינה מסוגלת לשבת בשקט בשיעורים בכיתה ואילו\nבשיעורי תנועה וריקוד פורחת, באור אחר? אולי ננסה לעצור לרגע, להפסיק לראות אותה כתלמידה עיונית כושלת, ובמקום זאת נראה בה את הרקדנית לעתיד?\nאם נוכל לראות את הדברים בעיני רוחנו, נוכל גם לשאול את עצמנו: מה אנחנו צריכים לעשות כדי להגיע לשם? אולי הגיע הזמן לטפח את החוזקות, ולא רק את החולשות?\nבפשטות זה אומר שאם אצל הילד שלכם אובחנה הפרעת קשב וריכוז, הגיע הזמן שתפסיקו לעסוק בדברים ש\"ההפרעה\" לוקחת ממנו ותנסו לחשוב במקום דווקא על מה שהיא מעניקה לו, כמו יכולת לקלוט מידע רב בבת אחת, יכולת לחשוב \"מחוץ לקופסה\" ובעיקר אנרגיה בלתי נגמרת.\nפעמים רבות תמונת העתיד משקפת את הרצון שלנו כהורים, החלום שלנו עבור הילד שלנו, אך כדי שהחלום באמת יתממש, חשוב שנתחבר גם לנקודת המבט של הילד, ננסה להבין איך ואיפה הוא רואה את עצמו, ניצור את החיבור איתו במטרה לעזור לו להגשים את עצמו ולהרגיש מאושר מהבחירות שיעשה בחייו.\nחשוב לזכור שהילד שלנו הוא אדם בפני עצמו, ולא משאת נפשנו, ולכן אין הוא חייב למלא את כל ציפיותינו. עם כל רצוננו להשפיע עליו ולהבטיח את עתידו, עלינו להיות קשובים למי שהוא באמת ולרצונות שלו, אליהם נוכל להגיע באמצעות תקשורת מקרבת, שהיא תקשורת פתוחה, נטולת ביקורתיות ושיפוטיות.\nתקשורת מעין זו בין ההורה לילדו תעזור לו לבנות תהליכים של מודעות עצמית וסנגור עצמי שישרתו אותו גם בעתיד ויאפשרו לו להתמודד גם עם חוויות של קושי ותסכול, שכן התפקיד שלנו כהורים אינו \"לרפד\", אלא להעניק לילד תמיכה ול\"ייצר\" אצלו תחושת ערך עצמי כך שירגיש טוב עם עצמו, גם אם לא הכל הולך \"חלק\". חשוב שנדע לא להיבהל מאותם קשיים, ונזכיר לעצמנו שוב ושוב שילדים גדלים ומועצמים בעיקר דרך התמודדותם עם קשיים ותסכול.\nכשלון ותסכול הם מנת חלקם של כל הילדים, וכך גם של ילדים הסובלים מהפרעת קשב. החשוב ביותר שיש לזכור הוא כי יכולת התמודדותו של הילד עם אותם קשיים, מידת החוסן שלו, תלויה בעיקר בנו - ההורים.\nאין ספק כי כל אחד מאיתנו אוהב את ילדיו ומבין שהם זקוקים לאהבה שאינה תלויה בדבר,\nפשוט בזכות מי שהם. אך למרות המודעות לכך וההבנה, ולמרות הניסיון ההורי שרכשנו לאורך השנים, מי מאיתנו כהורה לא חווה לעיתים תחושות של דאגה/ לחץ/ תסכול/ החמצה?\nמהניסיון הקליני ומהמחקר למדנו כי לפני התמיכה בילד עצמו, עלינו לתמוך במשאב החשוב ביותר עבורו: ההורה. לכן, לפני שאנו רצים עם הילדים לטיפולים שונים, חשוב שנעצור רגע ונדאג, קודם כל, לעצמנו. ניתן לדמות צורך זה למסכת החמצן במטוס, שם ההוראות מכוונות את ההורה לשים על עצמו את מסיכת החמצן ורק לאחר מכן לשים אותה על ילדו.\nככל שנשכיל להיות שם עבורו, נשמע את קולו, ככל שנשדר יותר אמפתיה, ככל שנמנע משיפוטית, ככל שנשדר לו שאנחנו לצידו, שאנחנו לא מאוכזבים מכישלון, שיש לו תמיד \"גב\", שאנחנו מאמינים בו - כך נגרום לו להרגיש שהוא לא לבד.\nואנחנו? אם נשכיל ללמוד מהילד שלנו במקום לנסות ללמדו כל העת (למשל ללמוד מילד איטי \"לקחת את הזמן\" לאט, ללמוד מילד אומנותי לראות את יופיו של העולם) נזכה גם אנחנו באושר חדש."}
{"article_id": "0,7340,L-4345009,00.html", "header_title": "תפסיקו לזרוק את האחריות על הלמידה על ביה\"ס", "full_text": "ולפעמים, כל מה שאנחנו רוצים זה שקט. שקט אמיתי. שקט תעשייתי. שקט כפוי. לא משנה. העיקר שיהיה פה ש-ק-ט!!!.\nבואו נזרוק ניחוש פרוע: הסלון הישראלי בדרך כלל אינו מתנהל על מי מנוחות. הורים וילדים מנהלים אינטראקציה מורכבת (ולעתים סוערת עד גבה גלית) על נושאי שיגרת הבית הסטנדרטיים: אוכל, שעות שינה, סדר בחדר, בזבוזים וכיו\"ב. ומה קורה עם הלימודים? עם כל הכבוד, בשביל זה יש בית ספר ומורים, לא?\nבואו לא נתבלבל - אנחנו, ההורים, אוהבים את הילד שלנו, רוצים לעזור לו ורובנו המכריע חושב שלימודים זה מ-א-ו-ד חשוב, אבל בצר לנו, אנחנו מקבלים החלטה אסטרטגית ישראלית נפוצה: אנחנו נתעסק במה שנמצא בגבולות הבית והסביבה הקרובה, וענייני בית הספר יאלצו להישאר בתחום אחריותו של בית הספר. גם ככה יש לנו מספיק בלאגן.\nלא, אין פה ביקורת או הטפת מוסר - גם אנוכי רשום במפלגת ההורים, הורים, וגם לי יש בלוטות זיעה ומאגרי סבלנות מוגבלים ואני יודע בדיוק על מה אתם מדברים.\nאני משוחח נון סטופ עם הורים, ואתם יודעים מה, יש סיבות עמוקות לבחירה הזו. ראשית, חלקנו ניסה להתלבש בעבר על נושא הלמידה של הצאצאים ברצון ובחשק ונכווה/נכשל. לא הצליח לנו, ובאופן טבעי אנחנו מפנים את המשאבים שלנו למטלות שהן יותר בתחום השליטה והידע שלנו. ברמה הרגשית, אנחנו לא ממש מאמינים שאנחנו יכולים לעשות את זה.\nשנית, יש לנו נטייה ברורה לתפוס מצבי קונפליקט ותקיעות כמשהו שיש להימנע ממנו. להיכנס מראש למיטה שאנחנו \"יודעים\" שהיא שורצת מחלות. למה בעצם? שאלה יפה, והתשובה עליה יפה שבעתיים: הדיאלוג שלכם עם הילדים על שיעורי הבית, מורים ומבחנים לא חייב להיות קונפליקטואלי וטעון. אתם יכולים לסדר לכם ולילד חוויה מתקנת, מעין ריפוי ממוקד של הטראומה החינוכית.\nמעבר לכך, ההימנעות מהקונפליקט, ובכלל ההימנעות מהעיסוק בנושא, היא-היא המכה הכואבת יותר. גם ההורים וגם הילדים יודעים שיש פיל ענקי בחדר (שעונה לשם \"מיסטר לימודים\") ואף אחד לא מדבר עליו לעומק יותר מדי: \"איך היה בבית הספר?\", \"אחלה\"; \"קיבלתם שיעורים?\" \"טיפה, כבר עשיתי אותם\"; \"יופי מותק\". שמחה וששון ובעיקר - שקט.\nולאט לאט, באופן תת מודע, האתגר הלימודי תופח למימדים של צרה צרורה, שן כואבת שכולם מעדיפים להזניח עד שיגיע התור של רופא השיניים/מבחני הסיום. זו לא גזירת גורל. אני מסרב לראות בה גזירת גורל. הדרך אל הגאולה מחייבת אותנו להפנים שני דברים:\nכל חסידי מפלגת ה\"זבנג וגמרנו\" מתבקשים לעבור לכתבה אחרת. למידה היא תהליך, השתנות היא תהליך, וג'ון לנון הוא גאון (רק ניסיתי לעשות בדיקת קשב).\nזה נכון לגבי סטודנטים מבוגרים, וזה נכון פי 17.5 אצל ילדים. הנה מגיעה הטפת מוסר צדקנית: תתעלמו מהרגשות שלו בזמן סיטואציית למידה ביתית ו/או כיתתית, ואתם צפויים לאכול הרבה קש.\nרגשות תמיד קיימים בחלל החדר. תילחם בהם - סביר שתפסיד. תאבחן אותם כהלכה ותנקוט בפעולה יזומה כדי לשנות אותם - תרוויח. תתעלם מהם - וזה מה שרובנו עושים - ואתה מהמר או מפקיד חלק ניכר מאיכות הלמידה בידי המזל או הגורל. ואתם יודעים מה, לא ממש נראה לי שבא לנו, ההורים, להיות שחקני פוקר בכל מה שנוגע ללימודים של הילדים שלנו.\nאמא יקרה, אבא חביב. קרה לכם שברגע של כעס מתפרץ פלטתם רצף של אמירות שהתחרטתם עליהן? עשרות שנים של מחקרים בתחום הרגשות וההתנהגות האנושית לימדו אותנו שבבסיס, רגשות הם ישות בלתי מילולית. הם משפיעים עלינו בצורה חזקה ובלתי מודעת דווקא משום שהם עוקפים את הערוץ המילולי. כמבוגרים, יש לנו יותר כלים וניסיון בביטוי מילולי של רגשות. כילדים, קשה לנו הרבה יותר להדביק כותרות מילוליות על מה שאנחנו מרגישים. התוצאה הישירה של הנתונים הללו היא שבאופן יחסי המבוגרים שולטים יותר ברגשות שלהם (כי הם יודעים קצת יותר איך לתעל אותם לדיבור או להתנהגות) והילדים \"מופעלים\" יותר בידי רגשותיהם.\nאיך זה קשור ללימודים? הנה סיטואציה ישראלית מוכרת (יש לקרוא את שתי הפסקאות הבאות ברצף מהיר):\nאת אומרת לילד בוא נשב על שיעורי הבית. הילד אומר בסדר. את שאולת אותו במה היו לו שיעורי בית והוא אומר בחשבון. אז את אומרת לו תביא חמוד את הספר והמחברת והוא אומר בסדר ואז את אומרת לו בוא תתחיל לפתור את השאלה הראשונה והוא אומר בסדר.\nואז נהיה שקט. הילד משרבט במחברת. שניכם מרגישים שמשהו לא נוח פה. משתרר מעין מתח מעיק שבסופו הילד אומר \"אוף, לא מצליח לי\". את אומרת לו בוא תנסה, והוא אומר אבל זה לא מצליח לי ואז את אומרת טוב בוא נראה ביחד ואז את בלחץ מהר מהר גם להבין את החומר וגם לחשוב איך להסביר לו והוא מאבד סבלנות תוך כדי ועד שאת הבנת הוא כבר עף החוצה עם המחשבות וכל שנייה של המתנה מחזקת בו את התקווה שאולי תדחו את ביצוע הגזירה לאחר כך אבל בינתיים את הבנת מה צריך לעשות והוא מתבאס שאת מחזירה אותו לפעילות השנואה ואז כבר נהיה קונפליקט ולא נעים בחדר.\nמה בעצם קרה כאן?\nקודם כל התחלנו משלב ב' – ביצוע בפועל, ודילגנו על שלב א' – הכנת הקרקע. הכנת קרקע קשורה כמובן גם להכנות פיזיות,\nאבל בעיקר להפניה מודעת של תשומת הלב למצב הרגשי ההתחלתי. במילים פשוטות, מדובר בסידרה של פעולות/אמירות/שאלות שנועדו:\n1. לבדוק עד כמה הילד בא אל הסיטואציה ממקום חיובי או שלילי\n2. לתאר לילד ו/או לסכם עם הילד מה עומד להתרחש בזמן הקרוב(או בשם המקצועי: תיאום ציפיות)\n3. לנקוט אמצעי מניעה ותיקון באם העמדה הרגשית ההתחלתית של הילד אפורה, כהה או שחורה."}
{"article_id": "0,7340,L-3397647,00.html", "header_title": "מחקר: צפייה בטלוויזיה מסכנת את הילדים", "full_text": "הילדים לא זזים מהמסך? הם צפויים לבעיות למידה וריכוז בבגרותם, כך מגלים מחקרים שפורסמו השבוע בכתב העת Archives of Pediatrics & Adolescent Medicine. במחקר נוסף שפורסם בכתב העת לרפואת ילדים Pediatrics נמצא כי חמישית מההורים לילדים בני מתחת לשנתיים כבר מציבים טלוויזיה בחדר הילדים.\nמחקר ראשון: מתבגרים, טלוויזיה והישגים בלימודים\nמחקר שני: פעוטות ושעות צפייה\nמחקר שלישי: טלוויזיה בכל חדר"}
{"article_id": "0,7340,L-4262734,00.html", "header_title": "דורשים מהם להיות מושלמים? תסתכלו על עצמכם!", "full_text": "האבא שישב מולי בקליניקה רתח מזעם: \"תגידי לי, מה עוד אני יכול לעשות? כל היום הם מול המחשב והטלוויזיה, רבים על הטבלט והאייפון. שעות! שעות מול מסכים! זה משגע אותי! כבר דיברנו, הסברנו, כעסנו, איימנו ואפילו הגענו איתם להסכם על שעות צפייה, כולל טבלה מסודרת שהם הבטיחו ואפילו נשבעו לעמוד בה. ושוב אני חוזר מהעבודה וכמובן, כמו תמיד, מוצא אותם מול איזשהו מסך\".\nאני מסתכלת על האב הזועם, חסר האונים והמתוסכל ושואלת את עצמי: האם לעובדה שלאורך כל פגישות הייעוץ שלנו, שכל כך חשובות לו, הוא לא מוכן לכבות את הטלפון הנייד שלו יש איזשהו קשר למה שהוא מספר לי כרגע? ואני רק אזכיר שהוא מגיע לפגישות הללו בסיום של יום עבודה עמוס, ועוד משלם עליהן במיטב כספו.\n\"אני לא עונה לשיחות\", הוא מסביר לי בקוצר רוח, \"אני רק רוצה לראות מי מתקשר\". וכך נקטעת לה שיחתנו המרתקת (והחשובה) שוב ושוב, בצליל הרטט המודיע על עוד שיחה המבקשת מענה.\nהמסכים הם, כמובן, רק דוגמה אחת שממחישה עד כמה קשה לנו, ההורים, ליישם את כל אותם הדברים שאנו מצפים מהילדים שלנו לעמוד בהם? לאחרונה אני שמה לב יותר ויותר לכך שאנחנו, הגדולים והחכמים, מבקשים ומצפים מהילדים שלנו לעשות כל מיני דברים שאנו עצמנו לא ממש עומדים בהם. לדלג בקלילות מעל משוכות ומכשלות שאנו נופלים בהן שוב ושוב.\nרוצים עוד דוגמאות? בבקשה, לא חסר:\nנתחיל מהדוגמה למעלה: אנחנו מצפים מהילדים שלנו להתמודד בהצלחה מול פיתויי הטכנולוגיה. לא להיסחף, לא להתמכר, להגביל את החשיפה לזמן קצר וממוקד. קלי קלות, לא? בואו נבדוק: כמה שעות אתם מבלים מול המחשב ביום? בכמה סדרות טלוויזיה אתם צופים במקביל בימים אלו? ובכלל, כמה זמן אתם מסוגלים לחיות במנותק מהטלפון הנייד שלכם (או במילים אחרות: מאיזה מרחק תמצאו עצמכם חוזרים הביתה לקחת אותו אם, חלילה, גיליתם ששכחתם אותו שם?)?\nאנחנו מצפים מהילדים שלנו להתמיד במחויבויות שלהם, ואם אפשר – גם מבלי לפספס ו/או לרטון: להכין במרץ וברוח טובה שיעורי בית (ואת כל שאר מטלות בית ספר), להוריד את הכלב, להכניס כלים למדיח, להתמיד בחוג שהם ביקשו בתחילת השנה גם אחרי פסח...\nואתם? עד כמה אתם מתמידים במחויבויות שלכם, לאורך זמן, ובהתלהבות? למשל הדיאטה. כמה זמן כבר אתם מבטיחים לעצמכם (בעיקר במוצאי שבת) שהנה, ממחר בבוקר אתם חוזרים למסגרת, ולא מצליחים? ומה עם חדר הכושר שנרשמתם אליו לפני שנה והמנוי (היקר להחריד, אגב) נשכח מלב באיזו מגירה נידחת? וההליכות הליליות עם השכנה? זוכרת אותן? אלו שהצלחת לעמוד בהן בהתלהבות רבה כמה חודשים עד שצצו כל מיני סיבות ונסיבות (כלומר תירוצים) והפסקת? והחוג לספרדית? וסתם שמירה על בית מסודר ואוכל בריא כל יום? לא פשוט כל כך, הא?\nאנחנו מצפים מהילדים שלנו לשמור על החוקים, להיות אזרחים למופת, לעבור רק במעבר חצייה ובאור ירוק, לחגור חגורת בטיחות, לא לרמות, לא לשקר. ואתם, עם יד על הלב, מצליחים לא לסמס בנהיגה? (וכן, גם רק לקרוא את ההודעה זה לא חוקי).\nבינינו, אנחנו נופלים בכל כך הרבה מקומות שזה מביך: עושים פרסה במקום שאסור (ומתפללים לטוב), עוקפים בתור בלי להתבלבל, מאכילים את החיות בספארי מול השלט \"אסור להאכיל את החיות\" בארבע שפות שונות. ובכנות: כמה מכם משלמים בסופר על מה שאתם והילדים שלכם אכלתם תוך כדי עריכת הקניות?\nאנחנו מצפים מהילד שלנו לא לדחות דברים שהוא צריך לעשות. ומה בדבר הדחיינות שלנו? כמה זמן אתם מדברים על זה שאתם צריכים לערוך בדיקות רפואיות שגרתיות? להיפגש עם סוכן הביטוח ולבדוק מה קורה שם? לעשות סדר במחסן, לתלות מדפים בחדר של הילד? ובאיזה שלב אתם מתדלקים את המכונית? האם גם אתם זוכים לראות את המנורה המהבהבת מידי פעם, עדיין, למרות שהבטחתם לעצמכם שזה לא יקרה יותר לעולם?\nכן, אני רואה אתכם מצקצקים בלשונכם, ועוברים, תוך שנייה, לעמדת התקפה: אז מה את רוצה להגיד לנו כאן? שלא נבקש מהם? שלא נכעס עליהם כשהם דוחים משימות? שנאפשר להם להיות צמודים למסך? שהם יכולים לא לעשות מה שלא בא להם כי זה קשה?\nאז זהו, שלא. זה לא שהטיעונים האלה נותנים להם \"פטור\", שחרור גורף מעשייה או לגיטימציה לפריקת כל עול. אך יחד עם זאת, בבואנו לדבר איתם, להתייחס למה שהם עושים ולא עושים, בואו נזכור גם את זה: הילדים שלנו הם לא פוסטר!\nבדיוק כמונו גם הם בני אדם, רק צעירים יותר ומנוסים פחות. בדיוק כמונו, גם הם חולקים את אותן חולשות אנושיות, המוכרות לנו כל כך. גם להם קשה להתחייב ולבצע תמיד, גם להם קשה לעמוד בכל הכללים והחוקים, לעשות את הדבר הנכון, הראוי, המושלם. גם הם מונעים על ידי הנאות רגעיות, \"חשקים\", גחמות, שקשה לכולנו לוותר עליהן. גם הם נסחפים, גם להם בא לפעמים \"לחפף\", לעגל פינות, לדחות ולעקוף קושי. בדיוק כמונו. חסל סדר צדקנות.\nהאם זווית הראייה הזאת משנה משהו בהסתכלות שלכם על התנהלותם של ילדיכם? ואם כבר הגענו עד הלום, בואו נראה מה עוד אפשר ללמוד פה, להרוויח ולעשות אחרת:\nהאם מצאתם בדוגמאות המובאות כאן משהו מוכר? ואולי יש לכם גם כמה \"באגים\" יחודיים משלכם? הסתכלו באומץ במראה והעיזו לשתף את הילדים שלכם גם באותם צדדים פחות מחמיאים שגיליתם על עצמכם. לא רק שהם לא ישתמשו בזה נגדכם (כמו שלא מעט הורים חוששים שיקרה), אלא שפתאום תגלו שגם הם מדברים איתכם באותה רמה של פתיחות וגילוי לב. מהמקום הזה תהיה לכם הזדמנות לייצר קשר עמוק ואיכותי איתם. שווה, לא?\nהאם מותר במשפחה שלכם לפשל, לשגות, לא לציית לדרישות, לא לעשות את הדבר הנכון? כשהרף מאוד גבוה ואין הנחות, זה מאוד מגביל ומייצר אוירה של מאבק ותוקפנות. ולמה? כי בכולנו קיימים חלקים \"שליליים\", המבקשים לבוא לידי ביטוי: מרדנות, דווקאות, עצלנות, צורך לקחת סיכונים, ללכת על הקצה, לבדוק גבולות, להתנהג באופן לא מקובל. אי אפשר ולא נכון להתעלם מזה. הכירו בקיומם של החלקים הללו ואפשרו קיום של איזשהו \"צינור ניקוז\" – דרכו הם יבואו לידי ביטוי.\nכמו למשל \"לא התקלחתי היום, כי לא בא לי\" או \"אני שברתי את הצנצנת של העוגיות\". יש מצב? כי אם לא אז אין פלא שמשקרים לכם. זה המקום והזמן להתאמן בלשמוע גם דברים לא כל כך רצויים, לא כל כך נעימים וללמוד להגיב באופן ענייני ומאפשר.\nכשהוא עושה משהו שלא נראה לכם, אל תמהרו לשפוט. הקשיבו לו בכובד ראש, התייחסו אליו ברצינות, והעניקו לו מרחב מספק ומכבד לשטוח את נקודת מבטו. בדרך זו הוא ירגיש שהוא שחקן \"על אמת\" במחזה הזה ולא רק ניצב שולי, מה שכבר מחייב אותו לקחת אחריות ממקום אחר ובוגר יותר.\nדווקא את הדברים שאנחנו לא אמורים לעשות, על חשבון הדברים ה\"נכונים\": לפרוק עול, להיות ספונטניים ויצריים, לתת דרור לפנטזיה ולגחמה, לעשות מה שבא בלי יותר מדי שיקולים, הכנות ומצפון שמייסר. יכולים לראות שגם לילדים שלכם לפעמים מתחשק?\nלכל תכונה יש שני צדדים. אותו ילד שפורק עול, שמעגל פינות, שממציא תירוצים, ש\"גונב\" עוד סיבוב במשחק המחשב כשאנחנו לא רואים,\nהוא גם ילד שמפתח, בדיוק באותם רגעים, חשיבה עצמאית ובלתי תלויה, רצון נפרד ודרכים משלו להשיג את מבוקשו. ואת זה אנחנו לא רוצים לדכא ולהכחיד.\nבלי שום ספק עבודה משותפת מניבה תוצאות יותר טובות. עכשיו כשאתם מבינים שיש לכם ולילדים שלהם קושי משותף (ואולי כמה) - למה שלא תעבדו על זה ביחד? גיליתם שאתם דחיינים? הצהירו בקול רם על הדבר הבא שאתם מתחייבים לעשות בזמן ובקשו מהילדים להיות ה\"מאמנים\" שלכם. בו בזמן עשו עבורם את אותה עבודה בדיוק. יכולים לראות את התרומה של שיתוף הפעולה הזה למערכת היחסים שביניכם?\nכן, כמו בהרבה מקרים אחרים גם כאן אנו מחפשים את האיזון. שביל הזהב הנכסף בין הילד המרצה, ה\"צדיק\" שלא זז ימינה או שמאלה מדרך הישר, לבין הילד שמרגיש מספיק נוח לתת דרור למאוויו גם כשהם לא עולים בקנה אחד עם ציפיות הסביבה ממנו. בואו ננסה להגיע לתמהיל סביר ואפשרי שיש בו \"גם וגם\", ניישר ציפיות עם המציאות, ודיינו בכך.\n,"}
{"article_id": "0,7340,L-4253981,00.html", "header_title": "תוכנית ההתנתקות: לשחרר את הילד לטעות לבד", "full_text": "האב שישב מולי נראה מאוד מוטרד. הוא ניסה להסביר לי (ולעצמו) מה כל כך מטריד אותו בתעודה של בנו, וניכר היה כי זה לא לגמרי נהיר לו. זה לא שהיא הייתה כל כך גרועה. ממש לא. מצד שני גם לא משהו להתגאות בו במיוחד. תעודה ממוצעת של תלמיד כיתה ה' שלא מתאמץ מי-יודע-מה ועדיין מצליח להחזיק את הראש יפה מעל המים.\n\"אז מה כל כך הקפיץ אותי כשראיתי את התעודה הזאת?\", הוא חזר על שאלתי, \"כן, אני יודע שהוא ילד נבון, מקסים ומצחיק. אני מודע ליכולות ולכישרונות שלו, ואת יודעת מה? הנה מה שקשה לי! הוא כל כך יכול להצליח ואיכשהו נראה לי שהוא עושה רק את המינימום ההכרחי. לא מוכן להתאמץ בשום דבר! כשהוא למד לשחות המורה שם עליו עין, רצה לקדם אותו, להכניס אותו לנבחרת, והוא סירב. לא בא לו להשקיע בזה שלושה ימים בשבוע כפי שנדרש. 'מספיק לי פעמיים' הוא אמר לנו. גם בחוג הג'ודו ובכדורסל הוא נשאר כמה חודשים, ושוב - מיצה ופרש\".\n\"אני דואג\", אומר לי האבא, ואני מבחינה בלחלוחית בעיניו. \"איכשהו זה נראה לי בעייתי. לא טוב. מדאיג אותי\".\n\"מה מדאיג אותך?\", אני מקשה. \"מה הדבר הכי גרוע שיכול לקרות פה?\".\nהוא לוקח נשימה עמוקה ואומר בשקט: \"שיישאר בינוני. שלא באמת יצליח בחיים. שיגידו עליו שהיה לו פוטנציאל והוא לא מימש אותו\".\n\"כמו שאומרים עליך?\".\n\"כן. בדיוק. כמו שאומרים עלי. איך ידעת?\".\n\"רק על עצמי לספר ידעתי\". מכירים? אדם קרוב אצל עצמו וקרוב מאוד אצל ילדיו. באופן בלתי נמנע אנו מתבוננים בילדינו ומפרשים אותם ואת מה שקורה להם מתוך עצמנו. ואיך לא? זה הכי טבעי, הכי מובן, הכי מתבקש. ויחד עם זאת, כשאנו לא מודעים לתהליך הזה, זה יכול להסב הרבה קושי וסבל מיותרים, להם ולנו.\nאבל בואו לא נקדים את המאוחר ונתחיל מהתחלה. בחודשים הראשונים לחייו מתקיימת סימביוזה מדהימה בין התינוק לאימו. רוב הזמן הוא פשוט מחובר אליה פיזית, יונק משדיה או מוזן מבקבוק מדי כמה שעות, חבוק בזרועותיה או מוצמד לגופה במנשא, מוגן ובטוח. האם, מצידה, מתאימה עצמה לסדר היום שלו, קשובה אליו, עושה ככל יכולתה על מנת להבין מהם צרכיו ולספק אותם.\nואז זה קורה. פתאום היא שמה לב שכשהיא רעבה - היא מאכילה את תינוקה. כשקר לה - היא עוטפת אותו בסוודר נוסף. כן, זוהי סמביוזה שלא עושה הבחנה איפה נגמר התינוק ומתחילה האמא. כאילו הם הפכו לגוף אחד בעל רצונות משותפים. וכך, מבלי לשים לב האם משליכה את צרכיה על התינוק ומייחסת אותם אליו.\nהחיבור הזה חשוב מאוד מבחינה הישרדותית. רק כך יכול התינוק להיות סמוך ובטוח שמישהו כאן לוקח אחריות מלאה על קיומו ומבטיח אותה, והוא יכול להמשיך ולגדול בשקט. אבל זה לא מסתיים בכך. גם בהמשך, לאורך כל הדרך, אנו נמצאים שם לצידם, ומבלי להתבלבל (באופן בלתי מודע, כמובן), ממשיכים \"להשליך\" את עצמנו, תחושותינו ועולמנו עליהם.\nומה הפלא? אך טבעי הוא. לכל אחד מאיתנו יש \"מחסן של חומרים\" אותם אספנו וצברנו במהלך השנים ואותם אנו מביאים (איך לא) להורות שלנו: התנסויות, פנטזיות, רצונות, אכזבות, תובנות... סיפור חיים שלם. וזה לא שאנחנו עסוקים בסיפור שלנו כל הזמן, בכל זאת יש לנו עוד כמה מטלות ותפקידים, אבל הם שם, מונחים בזיכרון התאי שלנו, ומדי פעם, בעקבות חוויות ותהליכים שעוברים הילדים שלנו, הם מתעוררים ו\"משמיעים את קולם\".\nדוגמאות? בבקשה. קחו למשל ילד שיש לו רק חבר אחד. תמיד היה כזה, עוד בגן, והנה הוא כבר מסיים חטיבה ועדיין מלאי החברים שלו כולל מקסימום חבר אחד או שניים. לילד הזה יש אמא שנורא מרחמת עליו. היא חווה אותו כבודד, נטוש ומסכן, וזאת למרות שהיא רואה שהוא לא כזה. נהפוך הוא - הוא יודע להעסיק את עצמו, יש לו הרבה תחומי עניין ותחביבים, דמיון מפותח ועולם פנימי עשיר, אותו הוא חולק עם אותם שני חברים קרובים.\nועדיין תפיסת העולם שלה גורסת שאושר משמעו להיות מוקף בהרבה חברים, לעשות דברים יחד, להיות חלק מקבוצה גדולה שאין בה רגע דל. כך היא חיה מאז שהיא זוכרת את עצמה ועכשיו, באופן טבעי, מבלי להיות מודעת לזה בכלל, היא משליכה את הסיפור שלה על בנה, ודואגת. בשכל היא מבינה שהם שונים, אבל הרגש משתלט.\nעוד תחום בו אנחנו מרבים לעשות השלכה על ילדינו הוא אוכל ודימוי גוף. לדוגמה: ילדה שאוהבת מאוד לאכול ואמה מאוד מוטרדת מכך: \"מה יהיה? היא חייבת להפסיק את האכילה הזאת! אין מצב שהיא תגדל להיות נערה ואישה שמנה! אני לא אתן לה לדון את עצמה לחיים של סבל מתמשך!\". כן, כן. האמא הזו יודעת דבר או שניים על משקל עודף, זה פשוט סיפור חייה וכשהיא רואה את ילדתה אוכלת בהתלהבות היא כבר \"מגלגלת את הסרט קדימה\" ומשליכה עליה את כל החוויות שהיא חוותה, כשברור לה שבתה עומדת לעבור את אותו המסלול בדיוק. האם אכן? ממש לא בהכרח, אבל ההשלכה כבר נעשתה, ועתה היא מפלסת את דרכה אל הבת, שכמובן קולטת את המסר ומושפעת ממנו.\nמאותו המקום בדיוק נראה הורים המבקשים להגשים חלומות ופנטזיות שלהם דרך דור ההמשך. אימהות הדוחפות את בנותיהן להיות שחקניות, זמרות, דוגמניות, אבות שיעשו הכל על מנת שהבן יהפוך לכוכב על בכדורגל. כן, הם לא עשו זאת. אבל הילדים שלהם? חייבים!\nאנחנו נראה אותם פעילים מאוד מאחורי הקלעים, מסיעים, מעודדים, דוחפים קדימה, לא מוותרים ולא נכנעים, גם כשהילד כבר לא לגמרי בעניין. הם לא מוותרים! ושלא תחשבו שזה מגיע ממקום לא טוב. ממש לא. אותם הורים משוכנעים שהם עושים את הדבר הנכון, שלהיות בקדמת הבמה זה הדבר הכי טוב שאדם יכול לבקש לעצמו והם בעצם מעניקים לילד שלהם מתנה שיום יבוא והוא יודה להם עליה'. מכירים סיפורים כאלה?\nאז כן. כל זה טבעי ומתבקש, בא לא פעם מאהבה ודאגה, אך יחד עם זאת כדאי להיות מודעים ולהימנע מלהעמיס את סיפור חיינו יתר על המידה על הילדים שלנו. איך עושים את זה? אז ככה:\nזו השאלה הראשונה המתבקשת. כהורים אנו חווים קשר מיוחד במינו, עוצמתי ועמוק לילדינו, המייצר, בין היתר, גם תחושות של הזדהות. מפה כל קל להתבלבל, \"להתערבב\" איתם ולייחס להם תכונות, תחושות ורצונות שהם, למעשה, שלנו. השאלה הזו תעשה לכם סדר.\nעוד שאלה חשובה שכדאי לבדוק: מאיזה מקום אני פועל. לא פעם נגלה שיש לנו כאן אינטרס אישי מובהק, חלום ילדות שהוחמץ או סתם חשק שהרבה יותר קל להשליך אותו על הילד, כדוגמת \"תסמונת הרכבת החשמלית\". לפעמים הילד הוא רק התירוץ.\nכן, הילד ממש דומה לך. כולם אומרים. יחד עם זאת, בואו נזכור שישנם עוד כמה גורמים המשפיעים עליו ואחרי\nככלות הכל הוא לא העתק מדויק, אחד לאחד, שלך. קל מאוד להיסחף ולמצוא עוד ועוד נקודות דמיון, ובהמשך גם ציפיה לסיפור חיים דומה. במקום זה בואו נעצור כאן ונתחיל לחפש, ולמצוא, את ההבדלים.\nאתם כבר יודעים שעד שלב מסוים אנחנו האורים והתומים של הילדים שלנו. הם שומעים אותנו, מרגישים את החששות שלנו ומאמינים לנו ולהן. דרכנו ודרך ההסתכלות שלנו הם לומדים מי הם. והנה – אשר יגורנו בא לנו, והדבר שהכי פחדנו ממנו, הכי ניסינו להימנע ממנו, קורה. אז בואו נשאיר את הנבואה לשוטים, ונשמור את כל אפשרויות פתוחות.\nאמרו חז\"לנו - וכל כך צדקו. לא פעם אנחנו מייחסים תכונות \"בעייתיות\" לילדינו, שהן בעצם שלנו, אלא שקשה לנו לראות זאת. \"איזה ילד תובעני! כלום לא מספיק לו!\". ואת/ה? מתי לאחרונה בדקת איפה את/ה על הסקאלה הזאת? מנגנון הגנה מוכר ושכיח, שאמנם עוזר לנו, אך באותו הזמן מאוד מכביד על ילדינו.\nהורה תומך זו מתנה. לדעת שיש מאחוריך הורה שאוהב אותך, מאמין בך, נמצא שם כשאתה צריך, שמח בשמחתך, תומך בך כשקשה - איזה כיף! כיף גם לנו ולפעמים כל כך קל להיסחף. זה הרגע לשים לעצמנו סייגים, שנייה לפני שאנחנו לוקחים על עצמנו את האחריות והניהול. הזכירו לעצמכם שילדכם נתרם מהדרך לא פחות (ואולי אף יותר) מהתוצאה הסופית. ואת הדרך הזו הוא צריך לכבוש ברגליו שלו.\nלבחור את הבחירות שלו, לעשות את הטעויות שלו, ליפול ולקום, ללמוד תוך כדי תנועה, לאבד ולמצוא מחדש, למצוא מה נכון לו ומה מתאים למי שהוא. ואתם? פשוט תהיו שם, עושים הכי טוב שאתם יכולים, מתווכים ושותפים, מודעים ומאפשרים, מאמינים ואוהבים.\n,"}
{"article_id": "0,7340,L-4360445,00.html", "header_title": "\"אבל אמא...\"; כך תגרמו לילדים להפסיק לחפור", "full_text": "הילד שלכם לא טיפש. הוא אף פעם לא היה טיפש. כמו כל זאטוט בעולם, הוא מחפש חוקיות שתביא לו עונג. דבר שני, הילד שלכם, בהיותו נורמלי, משתוקק לדברים, רוצה להשיג אותם, רוצה להשיג אותם כרגע, וחושש שהם יברחו לו מבין הידיים.\nעם זאת, הילד שלכם אינו בן 27 ואף לא בן 37 - אי לכך, הוא לא למד לבטא את רצונו באופן בוגר, מנומס ומדוד, הוא עדיין מחפש את הטכניקה הפרטית שלו איך לדחות סיפוקים. חוץ מזה, לא בטוח בכלל שהעולם של שנות האלפיים שמקיף אותו מלמד אותו שכדאי לשאת תסכול. למה זה טוב? בלחיצת כפתור או במריטת אצבע אני נחשף לשפע אתרים/ סרטונים /ערוצים/ פיצוצים מעל ומעבר למה שאני יכול לבלוע. אז שאני אתאפק – למה מה קרה?\nאז אמרתי שהילד שלכם לא טיפש, וזה נכון, אבל מצד שני, הוא עדיין לא פילוסוף, מנהל פיתוח או מומחה באסטרטגיה וקבלת החלטות. אי לכך, כל אימת שאתם מנסים לכבות את להבת החפירות שלו במטף של הסבר הגיוני, אתם עשויים לפספס. מים רבים לא יכבו את האהבה, ואלף נימוקים בנוסח \"הכרטיסים למופע הבלאגן-המטוגן עולים כמו מאזדה משומשת ומצבנו הכלכלי לא מאפשר לנו את ההשקעה התרבותית הזו\" לא ירגיעו את הקידוחים התכופים שלו: \"אבל אני רוצה (אז מה?), אבל הבטחתם לי (לא נכון) , אבל גם דני, יוסי וכריסטיאן הולכים (אז מה?)\".\nאז קודם כל, תפנימו - כשהילד שלכם חופר לכם במרץ, הוא מעניק לכם שלא מדעת מחמאה אחת גדולה. הוא מודע לכך ששמתם לו גבול ברור והוא מכיר ביכולתכם להציב אותו - זו הסיבה שהוא תוקף את החומה בכינון ישיר שוב ושוב, כי הוא יודע שהיא שם. תסריט חפירות הוא תמיד פחות גרוע מתסריט שבו הילד פשוט לא סופר אותך, מדלג מעל הגבול שלך משל לא היה קיים שם מעולם, שולף את מספר כרטיס האשראי שלך ומזמין שישיית פיצות עם כל התוספות, ומקנח באייפד.\nאת הדבר הבא שאני עומד לכתוב אתם כבר יודעים, שמעתם את זה, זה מעצבן אתכם אבל בסתר ליבכם אתם מבינים שזה נכון. הילד שלכם יחפור יותר כי הוא חושב שהחפירות שלו יצליחו. למה הוא חושב שהחפירות שלו יצליחו? כי גם אתמול ולפני שבוע הם הצליחו. למה הם הצליחו? מכל הסיבות שכל מומחי ההורות טחנו כבר לעייפה - כי לא עשיתם הכנה מנטלית מוקדמת ואמרתם לו מה אפשר ואי אפשר, כי לא תיאמתם עמדות בין בני הזוג, כי לא עשיתם תוכנית אלטרנטיבית של מה נעשה כל יום בחופש על מנת להקדים תרופה למכה, ובעיקר כי תפסתם את עצמכם כחלשים יותר במלחמת ההתשה הזו.\nלמה זה קרה לכם? כי אתם הורים נורמליים, זה למה. ליתר דיוק, אתם הורים נורמליים בתקופה לא נורמלית ובסיטואציה לא נורמלית בעליל. אתם גם עובדים, גם עייפים, גם מתוסכלים, וגם מופצצים באינסוף פיתויים מושכי קשב לבת ולבן. זה הזמן, אגב, להגיד תודה מעומק לב למערכת החינוך שהשחילה לנו חופשה באורך של טלנובלה ובמבנה אווירודינמי מושלם היישר לתוך... טוב, אתם מבינים לאיפה הפיסקה הזו הולכת.\nאז הנה מה שתעשו. את המלחמה הזו מנצחים כשהם עדיין ישנים ואתם לא. הבוקר עומד להתחיל ויהיו חפירות. אני מבטיח לכם. אי לכך:\nנסו לשרטט איך הן ישמעו, וקחו בחשבון שסירוב שלכם יוביל להסלמת המצב ולעלייה ברמת הקידוח. אל תנסו לייצר פיתרון כרגע, פשוט דמיינו את זה.\nהמנצח הוא זה שמשנה את הטון הרגשי שלו מול עקביותו של אחר. הורה שמתרומם לכדי כעס וילד שחושק שפתיים ואומר \"טוב, בסדר\" הינם יצורים שמודים בהפסד. אי לכך, האתגר האמיתי הוא לא להתעצבן, ובכך לשבור את הציפיות של הצד השני.\nדהיינו, אל תנסו לשחק אותה \"קול\" באופן מלאכותי ואז תתפוצצו. תאמרו ישירות מה אתם מרגישים: \"חמודי, אתה חוזר על זה שוב ושוב ואני כבר אמרתי לך לא, וזה באמת מכעיס אותי ולא נעים לי. זה נעים לך?\".\nכלי פסיכולוגי ישן אבל אפקטיבי. תשימו זרקור על מה שהוא עושה כרגע, למשל: \"אתה חוזר על זה שוב ושוב כי אתה מקווה שמתישהו ימאס לי ואני ארשה לך. אתה עושה את זה כי הרבה פעמים זה מצליח לך, אבל הפעם זה לא יצליח כי אני אמרתי לא וההחלטה שלי סופית\". או במילים אחרות: 1,2,3, תפסתי אותך!\nולהוציא את הצד האחר משלוותו. לא תמיד זה עובד, אבל ברגעי לחץ אפשר לשלוף את השפן הזה: נסו לייצר תגובה מפתיעה או משפט בלתי הגיוני בעליל. בעצם אתם נלחמים בחפירה באמצעות חפירה נגדית. דוגמה:\n\"אמא, למה לא הולכים לגלידה?\"\n\"כי מצוות הפסח מחייבת ניקיון\"\n\"אמא, למה לא הולכים לגלידה?!\"\n\"אמרתי לך, מתוקי: מצוות הפסח מחייבת ניקיון\"\nחזרי על המשפט כמספר הפעמים הדרוש, הקפידי על קול נעים ושיווקי, קררי והגישי בטמפרטורת החדר.\nקבלו את ההפסד בכבוד, ומחר יום חדש. אני מכיר את תחושת התבוסה המיותרת הזאת,\nאת הדיאלוג הפנימי שצורב בנו: יצאתי חננה, עכשיו הוא ילמד שמילה שלי היא לא מילה, הוא ימשיך לפרוק עול, יעשה לי את החודש הבא גיהינום, ידרדר לאלימות, סמים, פריצות ויבחר לכנסת.\nלא נסחפתם? חיים של משפחה ישראלית אינם מערכת מכנית סגורה. דברים מתגלגלים ומשתנים כל הזמן, הזיכרון המשפחתי תמיד מקבל נתונים חדשים ומעדכן את עצמו. אל תאגרו תסכולים מיותרים בבטן. גם ככה אתם צריכים להתמודד עם המצות.\nחג שמח. נחזור להיות רציניים ואקדמיים ברביעי לאפריל."}
{"article_id": "0,7340,L-4216824,00.html", "header_title": "\"לא בא לי!\"; 10 כללים להתמודדות עם התקף זעם", "full_text": "מכירים את הפרסומת שרצה ברשת על ילד שחוטף התקפת שיגעון בסופר רק בגלל שאבא שלו סירב לקנות לו איזשהו ממתק שחשק בו, ובשניות ספורות הופך לסופת טורנדו אימתנית המאיימת להשמיד את כל מה שנקרה בדרכו? אז בשבוע שעבר ראתי את זה קורה במציאות. כן, בסופר. בחיי.\nזה היה מופע מכובד למדיי שכלל ילד בן חמש בערך שצווח, בעט לכל עבר והשתולל, שני הורים שלא ידעו את נפשם מרוב בושה ולחץ, וקהל אקראי של צופות וצופים שעצרו באחת את מסע הקניות שלהם נוכח המחזה הלא-קל, כשהבעת פניהם מעידה על מה שעובר להם בראש ברגע זה ממש: \"נו, טוב, ככה זה כשההורים היום לא מחנכים את הילדים שלהם כמו שצריך\" או \"איזה מסכנים, כמה לא נעים\" וגם \"איזה מזל שהוא לא שלנו, הילד הזה!\". היו כמובן כמה \"דודים\" טובי לב שלא יכלו להכיל את התמונות הקשות וניסו להשיא עצות להורים ההמומים שגם הם, בדרכם שלהם, חיפשו (ללא הועיל) את הדרך לעצור את הצונמי הזה, המתפרץ מולם.\nהתקפי זעם הם תופעה מאוד רווחת בגיל צעיר ופעמים רבות (הרבה יותר ממה שאתם חושבים), אף בגילאים בוגרים יותר, בעיקר אם הם לא טופלו נכון בשלבים מוקדמים.\nלמה זה קורה, למי זה יקרה יותר ומה אפשר לעשות על מנת למתן ואף לעצור את התופעה הזאת? בזה נעסוק היום.\nנתחיל בכך שתינוקות נולדים עם דחפים תוקפניים. הם מונעים על ידי הצרכים הטבעיים שלהם ומבקשים לספק אותם. זה טוב וחשוב מנקודת המבט של ההישרדות. כך הם גורמים לסביבה לספק את צרכיהם הבסיסיים על מנת שיוכלו להמשיך ולהתקיים. כשלא נוח להם, כשכואב להם, כשהם רעבים או צמאים, הם מביעים זאת בדרך היחידה המוכרת להם - התנהגות והשמעת קולות. אין להם עדיין שפה ולכן טבעי שכך יעשו.\nבהקשר הזה חשוב גם לדעת שכשמתעורר בתינוק צורך למשהו - הוא רוצה זאת כאן ועכשיו. כלומר מיד. אין לו, עדיין, שום יכולת לחכות, להמתין רגע עד שיקבל או גרוע מכך - לוותר בכלל, לא מתקיימת בו בשלב הזה. זה משהו שאנו, ההורים, אמורים ללמד אותו.\nכשתינוקות גדלים והופכים לפעוטות ולילדים מתרבים, באופן טבעי, הדברים אותם הם רוצים להשיג. אם זה צעצוע, ממתק, משהו שהם רוצים שנקנה להם בחנות, ללכת לחבר, לטוס לספארי באפריקה בדיוק כמו בני הדודים שלהם וכו'. אין סוף לרצונות, וזה בסדר, אך יחד עם זאת - לא את הכל אנחנו מרשים, לא הכל אפשרי, ולן הם חווים (איך לא?) יותר ויותר מצבים של תסכול. אמנם הם מתחילים לרכוש שפה ולעשות בה שימוש, לבטא הן את הצרכים והן את חוסר שביעות רצונם, אבל עדיין, כשהם מאוד רוצים, מאוד מאוכזבים, מאוד מתוסכלים - והשפה לא תמיד מספיקה להם על מנת לבטא את מה שעובר עליהם.\nחשוב לעצור לרגע ולעשות הבחנה בין ילדים מטיפוסים שונים. אמנם כולם חווים תסכול ולכולם קשה, אך יש שונות מולדת בין ילדים, הבאה לידי ביטוי בטמפרמנט שונה. ישנם כאלה שקל יותר לספק ולהרגיע – מילה טובה, חיוך, חיבוק או אפילו סתם הסחת דעת, והנה הם כבר חוזרים לתלם. לעומתם יש את אלו שקשה למלא את המיכל שלהם, קשה להפיס את דעתם, וכשהם כועסים ו/או לא מסופקים, בשנייה אחת הם יטפסו עד לצמרת העץ - ועכשיו לכו תורידו אותם משם. ניתן לספק אותם במשפט אחד: הצורכים יותר - הם גם הצורחים יותר.\nאותם ילדים מוצפים רגשית ברגעים כאלו ואין להם שום יכולת לווסת את עצמם, להרגיע ולמתן את התחושות העולות ומשתלטות עליהם. הם שבויים בתוך \"לופ\" הרסני ההולך ומתגבר, הולך ומתעצם, והנה אנחנו מגיעים למצב בו הילד שלנו הופך לסוג של מיכל שבתוכו מתהווה ומתרבה חומר תוסס פעיל מאוד, המייצר עוד ועוד אדים ובועות, שממלאים אותו עד גדותיו וברגע אחד - מתפרצים החוצה ללא שליטה, לכל עבר.\nכן, כשאנחנו מדברים על התקפות זעם אנו מדברים על ילדים שבשניות ספורות עוברים ממצב של כעס למצב של התפרצות. זה יכול להתחיל בצעקות, להסלים לצרחות וקללות, השתטחויות על הרצפה, זריקה והרס של חפצים, בעיטות, יריקות ואף ניסיונות להכות את ההורים המנסים להרגיע.\nאבל לא רק הטמפרמנט קובע. ילדים, כמו גם מבוגרים, מתמודדים ביום-יום שלהם עם לא מעט אתגרים המייצרים מצוקות רגשיות: מעבר למסגרת חינוכית חדשה, קשיים חברתיים ולימודיים, אווירה לא טובה בבית, מריבות בין ההורים, מצב כלכלי קשה וכדומה. כל אלו מעלים את רמת התסכול של הילד ותורמים אף הם לאותה תסיסה. אין להם, כמו לנו המבוגרים, \"ערוצי ניקוז\" פעילים. הם לא ישבו עם חבר בבית קפה לשיחה מלב אל לב ויפרקו את המטען החורג הזה. לא תמיד הם בכלל מודעים לקשר בין מה שקורה בעולמם לבין התחושות הפנימיות שהם חווים, כיוון שזה משהו שאנחנו לומדים לעשות בשלב מתקדם יותר של החיים.\nוכשזה קורה - הסיכוי להתפרצויות הזעם גדל באופן טבעי. וכמו תמיד לנו, ההורים, יש הרבה מה לעשות על מנת לתת מענה טוב ומספק יותר, ועל הדרך ללמד את הילדים שלנו להכיל את עצמם. איך עושים את זה? אז הנה:\nראשית יש לעצור את ההשתוללות. אחזו בידיו של הילד באופן ברור והחלטי, מבלי להכאיב עד כמה שניתן, אבל בהחלט בדרך שתעביר את המסר: \"עד כאן!\". אפשר גם ללוות את ההחזקה במשפט קצר ונוקב: \"זה לא!\". הילד שלכם צריך להרגיש שהוא פוגש כרגע את הגבול שלכם.\nזו יותר אחיזה מחיבוק, שיכולה להתבצע פנים מול פנים או דווקא מאחור, כששתי הידיים של ההורה חובקות את הילד בנחישות ולא נותנות לו לזוז. חשוב תוך כדי גם לנשום - נשימות עמוקות, ארוכות ורגועות שיעזרו לילד לשנות את המקצב הפנימי שלו. יש ילדים שזה מאוד עוזר להם, מגדיר להם את הגבולות של עצמם ואחרי כמה דקות של התנגדות הם יירגעו בתוך החיבוק הזה, כמו בלון שהוציאו ממנו את האוויר, ואולי אף יפרצו בבכי משחרר. יש כאלו שלא יכולים לשאת זאת, ואיתם נסתפק באחיזת ידיים.\nבעודכם אוחזים בילד המשתולל שלכם הגידו לעצמכם שמה שאתם רואים עכשיו זה ילד שקשה לו. גם אם לא ברור לכם מה בדיוק, זה לא משנה. ילדים מגיעים למצב הזה מתוך מצוקה, מתוך כך שאין להם יכולת לעשות אחרת. גם לו קשה ברגעים אלו. הוא צריך את עזרתכם. התייחסות אמפטית שלכם בהחלט תעזור לו להסכים לשתף אתכם פעולה.\nחשוב לרצות. זה בהחלט מקדם ומציב מטרות בחיים. לא נרצה להכחיד את זה ולטעמי חשוב גם לכבד את זה. יחד עם זאת, אנחנו צריכים לשים כאן גבולות ברורים, גם של מה וכמה אנחנו נותנים, וגם של איך מביעים את הרצונות האלו. בשלב הראשון, בעודכם מתמודדים עם ההתפרצות - הגידו את זה לעצמכם. אחרי שהרוחות יירגעו - העבירו את המסר גם אליו.\nשום דיון, הסבר או טיעון מבריק וצודק לא יעזרו כאן. בשלב הזה אין שם מישהו שמקשיב. זה רק יסלים את הדרמה ואווירת הקרב וייתן לגיטימציה לילד המוצף שלכם לעבור על עוד קווים אדומים שלכם.\nעשו זאת גם אם אתם נלחצים. זה יעזור לכם לשמור על שקט פנימי ושיקול דעת במצב הקשה הזה, וגם לא יעכיר עוד יותר את האווירה. כשאנחנו מרימים את הקול (וזה נכון תמיד) - אנחנו מפסידים את המערכה. הילד נלחץ ותפקודו רק מידרדר יותר ויותר. כמנהיגים במשפחה זה חלק מתפקידנו.\nלמה הילד שלי בוחר בדפוס ההתנהגות הזה? על איזה קושי זה יושב? פתיל קצר שאנחנו צריכים לעזור לו להאריך או אולי מצוקה כלשהי? ואולי בכלל זה איזו מניפולציה שנולדה יום אחד בטעות כשהתפרץ בזעם, קיבל את מבוקשו והבין שזה ה\"ג'וקר\" שלו? ההבנה הזו מאוד חשובה כבסיס למה אנחנו הולכים לעשות עם זה.\nהקשיבו למה שהם אומרים לכם, מה קשה להם, מה מטריד אותם. שיחת רוחב טובה, ממושכת, בה אתם באמת מתעניינים\nוקשובים למה שיש לילד שלכם לומר לכם, שיחה בה הוא לוקח חלק פעיל ומשמעותי, שאינה מחכה לשורה התחתונה. שיחה הסוללת דרך למרחב חדש של הכרות, שיתוף, ופריקת מטענים רגשיים.\nלמדו אותו לזהות את הרגע בו הוא מרגיש את הזעם עולה בו (איפה זה נמצא בגוף? איך זה מרגיש?), מה הוא יכול לעשות על מנת לשלוט במצב במקום שהמצב ישלוט בו (לחשוב על משהו טוב, להעסיק עצמו במשהו שהוא אוהב, וכן, גם לספור עד עשר מהסוף להתחלה). בדיוק כמו שמלמדים בסדנאות שכאלה, רק בפורמט ביתי.\nזה יכול להיות מצב בו הוא כן התפרץ, אבל הצליח לרסן את עצמו לאחר זמן קצר מהרגיל, או מקרה נדיר בו הצליח להתמודד טוב יותר עם חוויה של תסכול. גם אם מדובר במשהו קטן ופינתי, עזרו לילד שלכם לצבור חוויות של הצלחה, להבין שהוא מסוגל, ולא פחות חשוב (בכל גיל, אגב) – להרגיש מוערך על ידכם.\n,"}
{"article_id": "0,7340,L-4194883,00.html", "header_title": "כשאבא מתפקד כמו רובוט: על הדיכאון ההורי", "full_text": "אבל הם לא רגילים. הם בדיכאון.\nלא דיכי. לא דכדוך ואף לא ניחוח של עצבות שתוקף אחר הצהריים. הדיכאון זכה ביושר לטייטל \"מגיפה מודרנית\". מחלה של מצב רוח. חונק מיומן של אושר ותקווה – ולך תסביר לכל העולם ואשתו למה אתה מסתובב עם \"פרצוף\".\nלהיות אדם מודרני בחברה מודרנית מעמיד אותך ממילא בסיכון סביר ללקות בתקופות של דיכאון לאורך החיים (סיכוי של 15%-25% לפי אומדנים אמריקאיים!). להיות הורה מודרני בחברה מודרנית מרים את הנתון הזה כלפי מעלה. הורה הינו חיה פגיעה יותר למלתעות הדיכאון. והשאלה המתבקשת היא: למה?\nילדים קטנים יכולים להיות בו זמנית גם זרז וגם מנטרל אפשרי של דיכאון. מצד אחד, הם עשויים להעניק לחיה האנושית גלגל הצלה מעולה בתוך אוקיינוס הניכור המודרני: תחושה של משמעות (וכל הרווקים והבליינים יכולים לצחוק עד מחר!). מאידך, הם עלולים להגביר מאוד כמה גורמי סיכון הקשורים באותה מחלה אפורה שחורה.\nאם אתה רוצה לבשל דיכאון כהלכתו, סביר שתזרוק לסיר את גורם הסיכון הראשון – התחושה שאיבדת שליטה על חייך. בן אנוש שמוצא את עצמו עושה שוב ושוב דברים שהוא לא רוצה ו/או לא תכנן לעשות ומתנסה בתחושה הזו לאורך נתח זמן משמעותי עשוי להפגין שלל סימפטומים דכאוניים (קושי לחוות הנאה, עייפות, תחושת חוסר טעם ועוד מיני מתיקה).\nאיך זה קשור להורים דווקא? ובכן, מן הידועות הוא שילדים נוטים להיות דבר חמוד, אך גם בלתי צפוי. פשפשו בזיכרונכם, אמא ואבא, האם היו אי אילו פעמים שבהם בילוי פסטורלי מתוכנן התרסק לו לכדי מפגן מורט עצבים רק מתוקף התפרצות זעם של העולל? (כרגע האזנתם לדוגמה של המונח \"שאלה רטורית\").\nאם אבדה לכם השליטה באירוע נקודתי, צאו וחישבו מהי חווייתו של הורה שילדתו מפגינה קשיי הסתגלות קבועים מכל סוג שהוא – עקב הפרעת קשב, טמפרמנט סוער או אווירה מתוחה בבית. עבור חלקם, תחושת השליטה בחייהם הולכת ונשמטת. כל יום חדש מהווה בסיס להמתנה מתוחה ושוחקת.\nבחזרה אל סיר הדיכאון: מה עוד מתבשל בתוכו? איום משמעותי על עמוד התווך של השפיות הבוגרת – הדימוי העצמי. המשוואה המערבית פשוטה: אנחנו אוהבים להרגיש טובים, תקינים ומצליחים, וממש לא אוהבים להתנסות בתחושת כישלון, או בניסוח מודרני מתועב: \"לוזר\" (אלוהים, כמה שאני שונא את המילה הזו!).\nילדיך הם שלוחה של העצמי שלך. אפשר לצקצק בלשון עד אנטארקטיקה, אבל זו אחת הסיבות שאנחנו אוהבים אותם, דואגים להם, ומכירים אותם כל כך טוב. מהרגע שבקעו הגוזלים מן הרחם, שלחת אל העולם לוויין חיצוני שאחראי על לא מעט מתחושת הערך העצמי שלך. לטוב ולרע. תחושת כישלון גורפת עלולה להכות בהורה בכל אחד מהתסריטים הבאים: הילד עצוב/לא מצליח אקדמית, פיזית או חברתית/ הוא ואנחנו לא מסתדרים.\nעכשיו יבואו חכמים ויקשו: ואם ההורה מגזים? אולי המציאות המשפחתית נורמלית כדבעי ואבא או אמא פשוט מעוותים אותה עקב פרפקציוניזם פרוע או סתם סט של ציפיות לא ריאליות? האם לא ייתכן שציפיותיו הגבוהות של ההורה (ולא תפקודו של הילד) הן האחראיות לדיכאונו הפלסטי?\nהתשובה היא \"כנראה שלא\" (ואוטוטו מגיע מחקר רלוונטי). לציפיות גבוהות של הורים יצא שם רע למדי בציבור הנאור בעשורים האחרונים, וכנראה שאין לכך הצדקה. למעשה, מחקר ספרדי מסוף 2011 מראה שאימהות בעלות רמה גבוהה של ציפיות מעצמן ומילדיהן היו בסיכון נמוך יותר לפתח שלל בעיות נפשיות.\nהגיע הזמן שנפנים: אין מערכת יחסים בעולם שנכנסים אליה נקיים מציפיות, ועדיף שיהיו אלו ציפיות גבוהות (אם כי לא גבוהות מדי). למעשה, אחד ממאפייניו של הדיכאון ההורי בפרט והאנושי בכלל הינו היעדרן של ציפיות חיוביות בנוגע לעצמי ולסביבה.\nוכל אותה העת מתדפקת לה שאלת מיליון הדולר על הדלת: ומה עם הילדים? אכן שאלה רלוונטית (וגם היא אוטוטו תגרור אחריה מחקר\nהתשובה החצי-אופטימית היא שלא. ניתן לשבור את הנישואין הבלתי מקודשים הללו. השאלה החשובה באמת היא האם קשייו הנפשיים של ההורה נעצרים בגבולות גופו שלו או שהם נוזלים אל הסלון ומתבטאים בקונפליקטים תכופים עם הילד. מחקר עדכני שבדק הורים מדוכאים וילדיהם הראה שכאשר רמות הקונפליקט המשפחתי נשארו נמוכות, תפקודם של הילדים נותר תקין. ואולי זהו גורלו הטראגי של ההורה הטוב והמדוכא – הוא סובל, אך לא נותן לסבל הזה לפעפע ולחלחל לילד שלו, ובלי כוונה מחזק את האשליה המסוכנת ש\"אם הילדים סבבה, אז הכל סבבה\".\nאבל המתנה הגדולה ביותר שהורה מדוכא יכול להעניק לעצמו ולילדיו תהיה לעלות על העגלה הטיפולית מהר ככל האפשר. צעד ראשון ומתבקש? תגיד את זה. עמוד מול המראה ותודה בזה – ראשית בפני עצמך, בפני בן/בת זוג, חבר קרוב. צעד שני ומחוייב המציאות? אנשי המקצוע. יהיו אלו כדורים, שיחות, טיפול התנהגותי, ובלבד שלא תמסמס את הבעיה כעוד באסה קיומית חולפת. דיכאון הוא עניין רציני ומשבית, גדול יותר מכל טיפ בטור ייעוצי. אל תתנו לו לנצח."}
{"article_id": "0,7340,L-4365682,00.html", "header_title": "שוב משעמם לו? כך תלמדו אותו להעסיק את עצמו", "full_text": "המין האנושי כל הזמן מתפתח, וזה יפה מאוד. אפילו המצוקות של ההורים עוברות תהליך אבולוציוני מרשים. לפני מיליון ושבע עשרה שנים הדאגה העיקרית של אמא ניאנדרטלי הייתה שממותה לא תמעך את הצאצא, או שהילדה לא תמות מתת תזונה עד הפשרת השלגים. היום אמא ואבא נורא מודאגים מזה שהילדים ישתעממו.\nלהורים היקרים נדאג בפוסט אחר, שכן היום התכנסנו להתמודד עם השעמום הלימודי של המלאכים הקטנים. מילא בבית, שם יש לנו את גלגלי ההצלה האלקטרוניים, אבל מה יקרה איתם בבית הספר? עומרי החמוד והתזזיתי שלנו לא יכול לעבור 20 דקות סבירות בלי איזשהו גירוי חדש או מפגש עם הציפורים הזועמות, אז די ברור שבכיתה הוא מטפס על הקירות, עולה על גג הבניין (מטאפורית) ונמלט למחוזות קשב רחוקים.\nבמה דברים אמורים? המוח של הילד הוא מכונה מדהימה. הוא אולי מתרשל פה ושם בלהזכיר לו לסדר את החדר, אבל יש דבר אחד שהמוח הילדי עושה נהדר: מציל את הילד מכאב. בדיוק כפי שהמוח גורם לנו להתעלף מיד כשאנחנו מקבלים בשורה איומה, באותו אופן המוח שלנו עוזר לנו לכוון את הקשב לחומר לימוד מסויים כל עוד זה מעניין או אפשרי או נסבל.\nאבל ברגע שהמוח קולט ששיטת הלימוד, המצב הפיזי של הילד או סוג חומר הלימוד יוצרים אצלו מצוקה, סטרס ועייפות גדולים מדי - הוא מיד מתערב בפעולת הצלה ו\"זורק\" את הילד החוצה, כלומר מסיט את הקשב שלו לכיוון אחר. הילד מפסיק לקלוט את החומר. לעתים התלמיד הצעיר ילווה את התהליך הזה בתשדורת קולנית: \"אוף...\" או \"לא בא לי\" או כמקובל בעדות הדרדקים: \"איזה שעמום!\"\nלמה ציפיתם, הורים ומורים יקרים? באמת חשבתם שהילדה המתוקה בעת דחק תפנה אליכם במתק לשון ותאמר \"מורתי היקרה, אבי האהוב. כרגע אין לי די עוררות קורטיקלית כדי להשאיר את אנטנת הקשב שלי על המשימה, אי לכך אני נאלצת לעבור לערוצים תפיסתיים וקוגניטיביים אחרים\"?.\nאבל, ציניות בצד, זה בדיוק מה שקורה! הילדים יחפשו להם ערוץ חלופי במהירות. הערוץ הזה יכול להיות תפיסתי (שיטוט בסמארטפון), מוטורי (תיפוף מטריף דעת עם האצבעות על השולחן) או קוגניטיבי (חלימה בהקיץ וכניסה למצב ריחוף). הם לא שונים בהרבה ממבוגר סטנדרטי שנקעה נפשו מתוכנית מסויימת והוא מניף שלט ביד רמה ומחליף תחנה.\nהטרגדיה המודרנית היא, כמובן, שאנחנו מנסים לפתור את הקושי הזה בעיקר על ידי קביים חיצוניות (למשל, גאדג'טים אלקטרונים המקלים על הלמידה) ולא על ידי פיתוח שריר העניין הפנימי. עדכון לשוני קצר - \"מעניין\" הוא פועל ולא תואר. כל עוד נתפוס את רמת העניין כמאפיין חיצוני של חומר הלימוד, ולא כפעולה יזומה שיכולה להימצא תחת שליטתו של התלמיד, אנחנו נמשיך לכבות שריפות. כל עוד רמת ההנאה והמעורבות של הילדים תהיה תלויה בגורם חיצוני, הטלוויזיה והאינטרנט ינצחו אותנו עם יד אחת קשורה."}
{"article_id": "0,7340,L-4158235,00.html", "header_title": "התפרצויות זעם? אולי זו בעיה בוויסות החושי", "full_text": "יריית פתיחה שנייה: בבסיסנו, אנחנו יצורים ביולוגיים. בטמטומנו, אנחנו הולכים ומאבדים מגע עם הגוף שלנו.\nכולנו מחפשים את אותו כפתור סמוי וקסום, כזה שמרגיע באחת התפרצות זעם של ילד, שמעלים באלגנטיות ויעילות את הביישנות החששנית של תלמידה בכיתה ג'. בצר לנו, אנחנו נוקטים לשון פסיכולוגית (\"עקב טראומות ילדות,יש לה אופי מופנם\") התנהגותית (עונש, עונש, עונש!) או רוחנית (\"אין מה לעשות, הוא נולד עם קארמה על הפנים\"). היו אני מבקש מכם היום לשקול נקודת מבט אחרת, בסיסית יותר.\nלפני שאנחנו מפתחים מבנים פסיכולוגיים מתוסבכים בתוככי נפשנו, והרבה לפני שאנחנו מתחילים לציית לכללים התנהגותיים ונורמות של משמעת, אנחנו מתקשרים עם העולם באמצעות הגוף. הרבה לפני האינטראקציה המילולית, ובמקביל אליה, אנחנו סופגים מהעולם תחושות - ומחזירים לו בתנועות. לחסידי המינוח המקצועי נאמר: \"בן האנוש מתמודד בראש ובראשונה בערוץ הסנסורי-מוטורי\". אבל רגע – איך זה קשור לאושרו והצלחתו של המלאך הפרטי שלך?\nאנחנו, המבוגרים, למדנו לדלג במהירות מעל התחושות, להצמיד להן \"משמעות\" ולחבר אותן למחשבות עמוקות ברומו של עולם. אין זה אומר שהן מפסיקות להשפיע. נהפוך הוא. הן מפעילות את מירב כוחן בערוץ הלא-מודע, בעוד אנחנו סוקרים ללא לאות את מדור הכלכלה בעיתון על מנת להבין למה אנחנו מרגישים כל כך רע.\nואם אמרנו \"תחושות\", בואו נוסיף את מילת המפתח – ויסות. הפתיחה והסגירה של השסתום החושי עשוייה למלא אותנו בתחושת עונג או להטריף את דעתנו. בין שני הקצוות הללו מתרחש עיקר תפקידו האפור והבלתי מוערך של הויסות החושי: לאפשר לנו לתפקד.\nכל אדם שאזעקת מכונית בת שטן הקיצה אותו משנת הלילה יודע על בשרו ועל עפעפיו את החשיבות העצומה של הויסות החושי לשלוות נפשנו. חלקנו הצלחנו לעמעם בכוח זה או אחר את אותו צליל חופר ולמזג אותו עם שאר רעשי הלילה. אחדים מאיתנו כשלו ועל כורחם הצמידו תשומת לב כועסת לאותה אזעקה מתמשכת. הנה חמקה לה השינה ויום חדש ועצבני התחיל.\nאי שם, בפסגת הרי המוח, באזורים טמירים ולא תמיד מוגדרים, יושבת לה המערכת שאחראית לסנן בעבורנו את מטח הקלט האינסופי. שמה יצא למרחקים, ואין איש בעידן לקויי הלמידה שלא שמע עליה - מערכת הקשב. מערכת הקשב לא עושה ספונג'ה, היא לא עושה חלונות, ולמעשה יש לה מטרה אחת בעולם: להפנות - באופן מודע או לא מודע – מאמץ שכלי לאזור ממוקד בתוך השדה התפיסתי הסובב אותנו.\nמערכת הקשב היא זו שמניחה לאינפורמציה מסויימת לחדור פנימה, לתוך האזור הקרוי \"תשומת לב\", והיא זו שאמורה לבעוט החוצה את כל המידע שתוייג כלא רלבנטי. במילים אחרות, בכל שבריר שנייה המערכת הזו מבצעת ויסות של קלט חושי.\nופה עולה קונפליקט עצבני בין דרישות מערכת החינוך מחד, והילד המתוק והקופצני שלך מאידך. בית הספר מעוניין שתפנה קשב באופן כמעט בלעדי לשני ערוצים חושיים – ראייה ושמיעה. לא בגלל שיש להם אחוזים אצל היצרן, אלא פשוט משום שאלו הערוצים העיקריים שדרכם עובר חומר הגלם העיקרי של תכנית הלימודים: מילים , מילים, מילים.\nלעומת זאת, הילד שלך, בהיותו חבר גאה בממלכת החי, סופג לתוכו שפע נוסף של ערוצים חושיים שאותם הוא צריך לווסת בכל רגע נתון: תחושת המגע על פני העור, תחושת השרירים והמפרקים, ריח לכל צורותיו, טעמים, טמפרטורות ואפילו הניסיון לשמור על שיווי משקל ומתח שרירים תקין (ולכל הסמטוכה הזו נוסף גם האינפוט הויזואלי והשמיעתי, בל נשכח).\nאת כל הנבחרת המכובדת שתוארה בפיסקה האחרונה הילד שלך צריך לרסן - ולפנות מקום לשיעור תנ\"ך. לפעמים הוא מצליח, לפעמים לא. הטרגדיה של העידן הוירטואלי היא שיותר מדי ילדים נכשלים באופן יותר מדי שיטתי במשימת הויסות הזו. שלוש צרות צרורות נובעות מהמשפט הזה: ראשית, הילדים הללו לא פנויים ללמוד. שנית, הילדים הללו סובלים. שלישית, המערכת עשויה לפספס אותם, ולאחסנם קטגורית במגירות לא נכונות.\nההורים לכודים באמצע, כמו תמיד. הם רואים את הילד שלהם בצורה מורכבת יותר מאשר אוסף של הפרעות התנהגות, אבל המערכת מחמיצה אליהם פנים. מה קורה לילדים האלה? מה החוויה שלהם? ומעל לכל – איך אפשר לעזור להם?\nהחדשות הטובות: יש דרך לעזור להם. לשם כך נצטרך לחתוך באבחה אחת\nדרך כל ההסברים הפסיכולוגים ולהגיע לבייסיקס: התפקוד החושי הבסיסי שנפגם (ועליו נערמו נדבכים של בעיות משניות, חברתיות ורגשיות באופיין). היכולת לתרגל באמצעים פיזיים פשוטים את ההפחתה של רגישויות חושיות מצויה מתחת לאפנו: עיסויים, התנסות הדרגתית בחומרי יצירה, תרגול תנועות במרחב ועוד רצף ארוך (ופרקטי) של פעולות מדודות ועקביות. כמעט כולן נכנסות תחת קטגוריית \"תעשו את זה בבית\" ורבות מתוכן עומדות במבחן שהחברה המודרנית כל כך מוקירה: מבחן התוצאה.\nואם ממש תרצו – אקדיש עוד נתח אינטרנט לנושא. תחליטו.\nהערה חשובה: טור זה נכתב בהשראת רעיונותיו וגישתו של הפסיכולוג רמי כץ מהמרכז לכישורי למידה. תודה רמי."}
{"article_id": "0,7340,L-4336996,00.html", "header_title": "\"סימנת את בתי מהרגע הראשון\"; מכתב למלכת הכיתה", "full_text": "דבר אחד אני רוצה להבטיח לך - כשהמכתב הזה יגיע לסופו, אני אקפל אותו לשניים ואניח אותו במגירה. אני לא אשלח אותו אליך. לא התכוונתי לשלוח אותו אליך. לא התכוונתי גם להפיץ אותו בעילום שם ברשתות ה\"חברתיות\" (אגב קרן, כשהייתי בגילך ולמדתי ביולוגיה, מעולם לא חשבתי שלמילה \"ויראלי\" תהיה משמעות כל כך נחשקת).\nסליחה, לא הצגתי את עצמי. גם לי קוראים קרן, ואני אמא של דניאלה. דניאלה הממושקפת. דניאלה שלומדת איתך בכיתה ז'3. דניאלה שיושבת עכשיו בחדר שלה ובוכה, בוכה, בוכה.\nדניאלה שלי בוכה כי אסרת על הבנות בכיתה להגיע למסיבת הפיג'מות שהיא מארגנת כבר חודשיים. זה לא נחת עלינו בהפתעה. השם שלך מוכר לנו כבר מתחילת השנה. אם פרסום ותהילה הם תמצית קיומך, תנוח דעתך - את מאוד מפורסמת בסלון שלנו. דניאלה שלנו נפעמה מנוכחותך כבר מתחילת השנה. היא סיפרה לנו על מלכה יפה ומוכשרת. קרן פה וקרן שם. קרן אמרה ככה, קרן לובשת ככה.\nהתקווה הראשונית שלה, שתכניסי אותה תחת כנפייך, התחלפה בחשש, ולבסוף הפכה לכאב. דניאלה שלי, תוספת חדשה\nלכיתה שלכם החל מספטמבר, סומנה במהירות וביעילות על ידיך. בחיוך קורן שיסית בה את כל ה\"שפוטות\" שלך (אני מאייתת נכון את המילה הנוראה הזו?).\nמחשבות רבות שרפו את גרוני מאז, אבל מחשבה אחת מעולם לא נכללה בהן: \"למה?\". אני גאה לומר לך שאפילו פעם אחת לא הרהרתי בשאלה מדוע ולמה דווקא בדניאלה התעמרת. דיקטטורים לא זקוקים לסיבות.\nלא, קרן, אל תפני לי גב יודע כל שאומר: \"בסדר, בסדר. שמעתי אותך. עכשיו תגידי שאני פויה, ומתעללת בבת שלך, וצריכה להתבייש, ואת תדברי עם ההורים שלי, בלה-בלה-בלה\". ממש לא. הדבר הראשון שאני רוצה לומר לך הוא תודה. לגבי הדבר השני - בואי נמתין עד סוף המכתב.\nאני רוצה לומר לך, מבעד למסך העצב שנחת עלינו בסוף השבוע, תודה רבה וגדולה. תודה על כך שמבלי דעת את מלמדת את הילדה שלי שיעור חשוב. שיעור שדווקא אני, משום אהבתי אותה, לא יכולתי ללמד. דניאלה תכאב, תתאבל מעט, אבל היא תצא מזה. יש לה את החברות שלה. יש לה אותנו. יש לה תובנת חיים שמתחילה להתיישב בחדרי הבטן - אם אנחנו רוצים שילדינו ידעו להתמודד עם המכות הגדולות, חובה עלינו להניח להם לחטוף את המכות הקטנות.\nאת משחררת אותה מאשליית מציאות ורודה שהמון סדרות טלוויזיה ואתרי אינטרנט מנסים למכור לה, והיא מגלה שהחיים האלה והאהבה הזו אינם מושלמים, אבל הם בהחלט טובים. טובים מאוד אפילו. היא לא מדאיגה אותי. את דווקא כן.\nאני שומעת את הצחוק המלגלג שלך: \"עוד אחת שעושה כאילו היא דואגת לי. בטח הייתה מתה להוציא לי את העיניים\". למען האמת, את צודקת בהחלט. לפחות לגבי תגובתי הראשונית. כשראיתי את דניאלה שלי סובלת, דחויה וכואבת ממהלומותיך, איחלתי לך בחפץ לב מיני תועבות שהנייר אינו סובל, ואמא אמפטית לא אמורה להרגיש. נורא הוא זעמה הראשוני של הלביאה. נורא ונפלא כאחד.\nאבל אני לא רק קלישאה של לביאה. אני בן אדם. קצת יותר מבוגר ממך. החיים כפו עליי איפוק ואת הכורח להתבונן ברגשותי טרם שאני מציפה אותם. נשמתי, בלעתי, והנה מה שאני חושבת ומרגישה: בטווח הקצר, ידך על העליונה. בטווח הארוך, את נמצאת בסכנה הרבה יותר חמורה מדניאלה שלי. אמרתי \"סכנה\"? התכוונתי ל\"סכנות\". שלוש סכנות לפחות.\nראשית, שאלת ה\"איך\", או בניסוח קצת יותר בוטה - \"איך אני בוחרת להילחם על הפוקוס?\". יש דרכים שונות ללכוד את תשומת הלב וההערצה של הסביבה. אפשר להתיפייף, אפשר להצטיין,אפשר להצחיק, ואפשר גם - וזו הגרועה שבדרכים - לתבוע את המקום המרכזי באופן ישיר ואלים, מתוקף זכות מלוכה בלתי רשמית.\nנערים ונערות הם יצורים נוחים להשפעה, והם כמהים ללכת אחרי מישהו, בייחוד אם המישהו הזה מכריז על ייחודו בצוויחת טווס תובענית. מה מסוכן בזה, את שואלת? ככל שתלכו ותגדלו, תצטרכו לפתח דרכים קצת יותר לגיטימיות וקצת פחות אלימות למשוך יחס תשומת לב. את, יקירתי, עלולה לגלות שהאמצעים הפרימיטיביים של ההווה יותירו אותך משוללת חלופות בעתיד. ידידי הפסיכולוג קורא לזה \"להיתקע בדפוס אינפנטילי\".\nבדיוק עכשיו, שתי אצבעות בתוך גיל ההתבגרות, כשכולכם מגבשים לעצמכם זהות, כל אחד ואחת מנסים לצייר את הציר המרכזי שעליו תישען אותה זהות. לאחד יהיה זה כוחו הפיזי, לאחרת - כשרונה המוזיקלי. זהותך שלך, המלכה קרן, תלויה בהימצאות מתמדת בעמדת \"הפופולרית ביותר\". עייני לעומק ברשימת בוגרי \"כוכב נולד\", בני משפחת \"האח הגדול\" לדורותיהם, ושורדי \"הישרדות\" ואולי תביני כמה העמדה הזו שברירית ובת חלוף.\nושלישית, דווקא משום שאני יודעת ובטוחה שאינך מפלצת, אלא פשוט נערה ששיכרון הכוח הלם בה מוקדם מדי, אני מנחשת שיש לך רגעי בדידות, ספק ובטן מתהפכת. תקראי לי נאיבית, אבל אני משוכנעת שגם את אינך חסינה בפני מתקפותיו של המצפון המכרסם בך, חציו שואל, חציו זועק: \"קרן, מה את עושה?!\".\nקרן\nשמחתי. גילוי נאות: קרן , האמא המיוסרת,היא דמות פיקטיבית. הכאב שלה והתופעה שהיא מתארת - מציאותיות לאללה.\nהרכבתי את המכתב מסיפוריהן של שלוש אימהות. שתיים מאזור המרכז, אחת מהדרום. כולן שרטטו את אותם קווים מיוסרים: מלכת כיתה שהופכת למכת כיתה.\nיש משהו סלחני מדי בהתבוננות שלנו בפרץ התוקפנות הזה. אולי משום שהאגרסיביות הזו מופגנת יותר על ידי בנות ופחות על ידי טסטוסטרונים צעירים. מערכת החינוך יודעת היום טוב יותר להגיב בנחרצות על סטירה או סכין, אבל עדיין לא גיבשנו מדיניות ברורה נוכח מקרי התעללות רגשית, חרמות ונידויים שמגובים לא בכוח השרירים, אלא בכוחה של רודנות \"המקובלים\". יהיו כאלה שיראו בכך אבולוציה טבעית של יחסי אנוש, שאל לנו להתערב בה, ויהיו גם את אלה שישבעו שלא יעזור בית דין - הטרור הרגשי לא יעבור.\nאשמח לשמוע את הצד שלכם. אני יודע באיזה צד אני."}
{"article_id": "0,7340,L-4177393,00.html", "header_title": "סביבה עשירה בגירויים? סתם מסחטת כספים", "full_text": "הורים נחשבו מקדמת דנא לקהל צרכנים קל, נוח וספוגי. הדרך לארנק שלנו תמיד עברה דרך מנטרות עם ניחוח פסיכולוגי שמלטפות בעדינות את תחושת האשם של אמא ואבא: \"תורם להתפתחות המוח\", \"טיפוח היכולת השפתית\" והתוספת האחרונה – \"אכילה בררנית\".\nברוב המקרים, מפגן החרטא הזה קונה לו אט אט אחיזה בחשבון הבנק, ומכיוון שנראה שהחורף הנוכחי מקפיא במשהו את המחאה החברתית, הבה נעניק לה רוח גבית וכשירות לציבור מגדלי הצאצאים נקלף את המעטה מעל אחד ממקרי ההטעיה המעצבנים ביותר: מיתוס הסביבה העשירה בגירויים.\nבגדול, המיתוס עובד ככה: צאצאנו המתוק בא לעולם כשהוא פלטה ריקה. אי לכך, הבה נשפוך עליו שפע של צלילים, מוביילים, צבעים, קונטרסטים, סרטים, רשרשנים, מרקמי תחושה ומעודדי זחילה. יאכל הילד וישבע, ויתפח מוחו אט אט למימדי איינשטיין או מינימום סטיב ג'ובס זצ\"ל.\nמילת הקוד הסמויה היא \"גירויים\" – ישויות קסומות שאופפות את הילד ומקדמות אותו על כפיים. את מילת הקוד הזו מומלץ לזרוק לפח, ולהחליף אותה במילת קוד אחרת: \"התנסות\".\nהמשתנה הקריטי בהתפתחותו החושית מוטורית (וגם חברתית ורגשית, אם כבר פתחנו ברשימות מכולת) של הילד אינו סך כל הצבעים, הקולות והטקסטורות שמקיפות אותו, אלא היכולת שלו להפעיל באופן רציף כמה שיותר מערכות חושיות ומוטוריות שלו – על גופו שלו ו/או על אובייקטים אחרים בסביבה. האובייקטים הללו יכולים להיות \"המגאטרון הסנסו-אנרגטי\" מתוצרת \"בייבי-סבבה\" או חתיכת בד, קופסת פלסטיק, שמיכה, סיר בישול, צרור מפתחות ואפילו תלכיד חומר מעגלי תלת מימדי (\"כדור\", במילים אחרות). לא משנה, ממש לא משנה. הילד והפיזיולוגיה שלו הם המשתנה שיש לשים עליו דגש, ולא תג המחיר של הצעצוע שאצבעותיו נתקלות בו.\nעל פי הרציונל הזה, רצפה פשוטה יכולה להיות צעצוע התפתחותי מדהים. אפשר להתגלגל עליה מצד לצד ולגלות ציורים שונים בכל צד (חצי השנה הראשונה), אפשר לזחול עליה זחילת שש תוך ניסיון להתחקות אחרי חבל צבעוני (חצי השנה השנייה) ואפשר אפילו להתאמן בהליכה מדודה על קו הבלטות – עקב בצד אגודל או בניתורים על רגל אחת (גילאי שלוש-ארבע וצפונה, למשל).\nיתרה מכך, סביבת המחייה התינוקית-מודרנית לא רק עשירה בגירויים – היא מולטי מיליונרית. יוסטון, יש לנו כאן בעיה. מערכות הקשב הצעירות נאלצות להתמודד מוקדם מדי עם אבוס ענקי של קולות ומראות, והשפע הזה לא אחת בא על חשבון התנסות הכרחית במערכות מוחיות אחרות ( תחושת שיווי המשקל, מגעיות, ריח, טעם, תנועה סיבובית, היכולת לחוש את מפרקי הגוף ושריריו – ויש עוד. בחיי). למעשה, לא מעט שיטות טיפול טובות מתבססות על צמצום גירויים ומיקוד בסדרת פעולות/תחושות מוגדרת.\nמדוע זה קורה? כיוון שבמקום להיזהר מתוצאות הלוואי השליליות של השפע, אנחנו אחוזי אימה שמא ילדנו הקט ייחשף לסביבה דלה וענייה (ויגדל באופן הגיוני להיות דל ועני). נביאי הזעם השיווקיים דואגים לא אחת לצטט מחקרים ותיאורי מקרה של פעוטות שגדלו תחת חסך סביבתי קיצוני – ושילמו מחיר בדמות פיגור שכלי עמוק. לאלה גם לאלה נאמר – אין דינו של חסך סביבתי קיצוני (עליית גג חשוכה ונטולת קולות וחפצים אנושיים) כדין בית ישראלי סטנדרטי, בכל מעמד שהוא. כל בית שמכיל כיסאות, כריות, שולחנות, בגדים ושאר אביזרים ביתיים די בו והותר.\nהמשחק האמיתי הוא האפשרות של הילד להניע את עצמו בכיוונים ובעוצמות שונות ולחוות כמה שיותר מימדים חושיים באופן עקבי. עכשיו מלאו קופסת פלסטיק גדולה באדמה או בחול והחביאו בה חפצים ממרקמים וגדלים שונים - ותנו לילד לחפור אותם החוצה. דווחו לי על המסקנות והתקדמו אל הפיסקאות האחרונות של הפוסט.\nבעצם, ניתן לבצע סיכום יצירתי של כל העסק בנקודות הבאות:\nילד למשפחת האדם אינו זקוק לגירויים מגוונים אלא בעיקר לאפשרות לפעול עליהם.\nהצעצוע הרלבנטי ביותר לילד בשלבי חייו המאוד מוקדמים הוא גופו שלו (ומותר למצוץ אצבע!).\nהצעצוע הרלבנטי ביותר לילד בשלבי חייו הקצת יותר מאוחרים הם ילדים אחרים.\nגירוי מלאכותי עתיר גירויים ובעל שפע תרחישי הפעלה אפשריים בדרך כלל מצמצם את\nאפשרות ההתנסות של הילד למספר בודד של ערוצים ולא נותן מקום לשפע אחר של מיומנויות.\nהדרמה האמיתית לא מתרחשת במפגש בין הילד והצעצוע, אלא באופן איטי, הדרגתי וסמוי בתוך מוחו של הילד. הבה לא נתיימר לדעת מה בדיוק קורה שם בכל רגע נתון.\nמשתנה קריטי של המשחק הילדי הוא יכולתו להיות חופשי ונטול פואנטה. תנו לו לחקור!\nאם מחירו של צעצוע כלשהו לבני הגן ומטה עולה על 100 שקלים, סביר שיש ימבה חלופות זולות וזמינות להתנסויות שהוא מציע.\nיום טוב ושפוי לכולם."}
{"article_id": "0,7340,L-4343151,00.html", "header_title": "קשב וריכוז: תפסיקו לומר הפרעה - זו השראה", "full_text": "מה משונה במשפט הבא: \"למשולש הזה יש הפרעת מרובעות\". הגיוני לגמרי שלא לצפות ממשולש להיות מרובע, כשם שאין לצפות מברבור להיות ברווז, נכון? המשולש איננו לוקה במרובעותו, אין לו הפרעת מרובעות וגם לא הפרעת משולשות. הוא פשוט משולש. הנסיון לשנות אותו הוא-הוא המופרע.\nהברבור המפואר - זה שזכה באפרוֹחוּתוֹ לקיתונות של בוז וכונה \"הברווזון המכוער\" - יזהה, וודאי, מיד את אי-ההגיון בנסיון הזה. היום הוא זוכה להערצת הברווזים כולם, אך עלבון הילדות צרוב בכל עצב ועצב בגופו.\nכל אחת ואחד מאיתנו מכירים לפחות ברבורון אחד שכזה, שבבגרותו, אם יתעלה על הפגיעות שהוא סופג כעת, עשוי להדהים את כולנו ביופיו, גמישות צווארו ואצילותו. ישנם סוגים מגוונים של ברבורים המסתתרים בינינו; אחד מהם מכונה תדיר \"בעל הפרעת קשב וריכוז\". אין טעות גדולה מזו.\n\"הפרעה\" פירושה גורם חוסם, מעכב, מונע, פוגע; אין בה כל יתרון. אין היא מהווה שונות, כי אם חסרון ופגם. התופעה המכונה בטעות \"הפרעת קשב וריכוז\", לעומת זאת, אינה בגדר חסרון ואין זה ראוי או נכון לנסות \"לתקנה\". מדובר בשוני נוירולוגי, המקבל ביטויים בכלל תחומי החיים, ומהווה למעשה יתרון פוטנציאלי משמעותי.\n\"הפרעת\" קשב וריכוז קשורה ליצירתיות מוגברת, ליזמות, לחשיבה מקורית, ליכולת לקשר בין רעיונות שונים ומגוונים ולקליטה ועיבוד בלתי-פוסקים של מידע. עם זאת, למרבה הצער, יתרון זה אינו עשוי לבוא לידי ביטוי במערכת החינוך הממלכתית כפי שהיא כיום.\nמערכת החינוך נכשלת באופן עקבי בגישתה לילדים שאני מכנה \"ילדי פלפל\", אלה ששכלם\nחריף ואופיים מפולפל, מחשבתם תזזיתית וקופצת מנושא לנושא - מפני שהיא רואה בהם \"פגם\" או \"ליקוי\", במקום להבין ולהתייחס ליחוד שלהם. אמנם נכון כי כרוכים ביחוד זה גם קשיים ואף מגבלות, כמובן, ובכל זאת, על אף שגם לאנשים חסרי דמיון, חוש הומור או חוש אופנתי יש מגבלות, לא מקובל לראותם כבעלי \"פגם\" או \"ליקוי\".\nרוב הטווסים צבעוניים; טווס לבן אינו \"לוקה בצבעוניותו\", אלא הוא לבקן. יש הסבורים שהלבקנים מרהיבים עוד יותר מן הצבעוניים; כך או כך, אין ספק שהם פשוט שונים אלה מאלה (ודומים מהרבה היבטים אחרים). לכן, צעד ראשון והכרחי הוא שינוי המונחים, כדי לדייק בהבנה - וכך גם בהתייחסות.\n\"השראת קשב וריכוז\" היא כותרת הולמת יותר לתופעה. היא מבטאת היטב את היצירתיות והדמיון המאפיינים במיוחד את בעלי ההשראה; את היכולת לעבור במהירות מעיסוק לעיסוק, מרעיון לרעיון וממחשבה למחשבה, ולמצוא השראה בכל דבר, בין אם הוא קשור ישירות לעניין שבו עוסקים, ובין אם לכאורה אין קשר בין השניים. היא מרמזת על נטייתם ליזמות וליוזמה, לעצמאות וליצירה, וכן על החשיבה האינטואיטיבית, המהירה והמסתעפת - מאפיינים הנוטים לייצר השראות והברקות.\nאת \"ילדי הפלפל\" שבגרו ניתן למצוא בין הבולטים בכלל תחומי החברה: יזמים, אמנים ויוצרים, סופרים ואנשי רוח, אנשי תקשורת וכמובן, ספורטאים; ועם זאת, ללא יוצא מן הכלל, הם נושאים צלקות מן העבר. מדוע בעצם?\nמערכת החינוך מטילה על ילדינו מגבלות, שמקורן במאה ה- 19. אין הן תורמות ללמידה ואינן הכרחיות לה, ובכל זאת, הן מחויבות המציאות במערכת החינוך הממלכתית: ישיבה שקטה לאורך שעות ארוכות ומרובות, תוך דרישה לריכוז מתמיד.\nהדרישות הללו מילדי הפלפל דומות לדרישה ממשולש להיות בעל ארבע צלעות (בתעודתו וודאי ייכתב: \"עליו לשפר את מספר זוויותיו\" או \"אינו ממצה את מספר הצלעות שלו\"). בבית ספר של משולשים, לעומת זאת, היה המשולש שלנו עשוי להצטיין, לבטא ולפתח את יכולותיו (בהן המרובעים אינם מסוגלים להתחרות בו) ולקבל הערכות המתאימות למהותו.\nגם ילדי הפלפל משתלבים באורח מופלא בסביבות אחרות - מחוץ למסגרות המרובעות של מערכת החינוך הממלכתית. כאשר מאפשרים להם ללמוד ולפעול מתוך עניין, תוך נטילת יוזמה ופעילות מתמדת ומבלי למנוע מהם ללכת אחר ליבם, דמיונם והדבר המושך את תשומת לבם ברגע המסויים - הם פורחים, ומלוא כשרונם מתגלה לתפארה.\nלמידה אקטיבית, אפשרות למספר פעולות שונות בו-זמנית, רוחב-אופקים ומתן חופש פעולה נרחב ליוזמה ועצמאות הם חלק מן המאפיינים של למידה מפולפלת יעילה, המעצימה במקום לתסכל. אין זה מקרה, כמובן, שרבים מן ה\"פלפלים\" הבוגרים בוחרים במסלול עצמאי ויזמי, שיאפשר להם כל זאת. רבים מן האחרים, אלה שאינם בעלי השראת קשב וריכוז, אינם עומדים בדרישות מסלול כזה, ומעדיפים להשתלב במקום מתאים בתוך מערכת קיימת כזו או אחרת.\nכשם שאין זה נכון להכריח משולש להיות מרובע, כך גם אין זה נכון לנסות להפוך מרובע למשולש; ואכן, למרבה המזל, החברה שלנו מגוונת מאוד, ומאפשרת שונות רבה בתחומי עיסוק ואורח חיים. לא כך מערכת\nהחינוך הממלכתית. זו הסיבה לכך שקשייהם של בעלי ההשראה מתגלים במלוא עוזם בעיקר בילדותם, כאשר הם שבויי המערכת.\nהילדים הללו, בילדותם וגם לאחר שבגרו, ממשיכים לסבול מצלקות ומדימוי עצמי נמוך וחוסר אמונה ביכולתם. שינוי הכותרת מהפרעה להשראה אינו סמנטי בלבד, אלא מעיד על תחילת ההבנה ההכרחית כי שוני אינו פגם, אלא הוא מבורך, וכי יש לאפשר לכל אחד לפרוח במסגרת המותאמת לו היטב.\nכמובן שזו הקרויה \"חינוך מיוחד\" אינה מסגרת הולמת לילדי השראת הקשב, שכן אין היא מותאמת למאפייניהם היחודיים, ואף אינה רואה עצמה כמסגרת המותאמת לילדים בעלי מאפיינים מסוימים, אלא כמסגרת המיועדת לבעלי \"ליקוי\" כזה או אחר. מכאן שהיא גם אינה מכוונת לבעלי יכולות גבוהות (זה אינו בגדר \"ליקוי\" על-פי המערכת); לדוגמה, במבחנים הבינלאומיים, בהם מעוניינת המערכת להציג תוצאות טובות, תלמידי החינוך המיוחד אינם משתתפים משום שאינם לומדים ברמה הרצויה. ההנחה היא כי המסגרת הרגילה היא מופת ויעד לשאיפה, ואין מקום למסגרות שונות בעלות מאפיינים שונים, הקיימות זו לצד זו ומיועדות לקהלים בעלי מאפיינים שונים.\nהאם אלה רק מילים יפות? האין זו התכחשות למציאות? והרי לבעלי ההשראה קשיים אובייקטיביים, המקשים על חייהם גם מחוץ למערכת החינוך.\nכמובן! קשה לנו לעמוד בזמנים, להתארגן, לקבוע סדרי עדיפויות ולעמוד בהם, לבצע משימות משעממות או לא-מאתגרות (ולא, לא אצל כולם זה כך. מדובר במאפיין נוירולוגי הגורם למוחנו לדלג בין גירויים למרות רצוננו, גם כאשר בכל מאודנו היינו רוצים להתמקד במשימה ולסיימה).\nהאם הופכים הקשיים הללו למרכז החיים? הם בהחלט עשויים, אבל רק אם נותנים להם. ניתן, במקום זאת, להבין את השונות כפי שהיא: שונות, על יתרונותיה וחסרונותיה - ולחיות חיים נהדרים, המתמקדים ביתרונות.\nמשרד החינוך שלנו מסרב לעשות זאת ביחס להשראת הקשב. למרות ההכרזות היפות על פתיחות לסגנונות למידה שונים ועוד כהנה וכהנה הבטחות, אין למעשה אפשרות לממש אותן בכיתות העמוסות וההטרוגניות של משרד החינוך.\nתוצאות הבחירות האחרונות מעוררות תקווה זהירה לשינוי: עם החלפת שר החינוך עשויה להשתנות גם גישת המשרד, ולהוביל להכרה בכך שילדים שונים לומדים בצורות שונות, מתעניינים בנושאים שונים ומתאפיינים בכישורים ויכולות שונים. על המערכת, במקום לנסות להשטיח בכוח את המציאות וליצור מסגרת אחידה לכולם, להכיר ולברך על השוני והמגוון, ולאפשר מסגרות שונות לילדים שונים.\nבסופו של דבר, כך נראית המציאות מחוץ למשרד החינוך: בשוק העבודה,\nבאקדמיה ואף בצבא ישנם, באופן טבעי, תפקידים שונים, מסגרות שונות, תחומים שונים ואופני פעולה שונים. עד עתה נהגה מערכת החינוך כמערכת נפרדת ובלתי-רלוונטית לחיים שמחוצה לה.\nהאם הגיעה עת השינוי? ההכרה בחיוב שבשוני היא צעד ראשון והכרחי לקראת השינוי. לא עוד \"טיפול בהפרעת קשב וריכוז\", כי אם \"מיצוי היכולות הטמונות בהשראת קשב וריכוז\". אין בכך כדי לוותר על רכישת מיומנויות חשובות, החסרות תדיר אצל בעלי ההשראה, כגון ניהול זמן, התארגנות ועוד; ההיפך הוא הנכון: כשם שיש לחזק אצל כל ילד אחר את חוזקותיו, מבלי להזניח את חולשותיו - כך הדבר גם ביחס לילדי השראת הקשב. יש לחזק את החולשות, אך ראשית לכל - להכיר ביכולות ובחוזקות ולטפח אותן. הדבר אפשרי כאשר מתאימים את המסגרת לילד, במקום ההיפך הגמור מכך."}
{"article_id": "0,7340,L-4348624,00.html", "header_title": "בלי \"לא בא לי\"; איך תחזירו לעצמכם השליטה בבית?", "full_text": "זה באמת לא קשור במילימטר לסדר וניקיון. אתה יכול להיכנס לבית מבורדק למדי, אבל מתנהל על מי מנוחות, והנחיות של ההורים מתבצעות שם במינימום ויכוחים. מאידך, בתים נוצצים בקפידה ומדפי צעצועים ישרים וצייתניים עשויים לקפל מאחוריהם זוג הורים חרד ותזזיתי, מהלך לו על ביצים נוכח פסיעותיו של הרודן הקטן. אנחנו לא מדברים על סדר ובלאגן. אנחנו מדברים היום על תחושת שליטה.\nפנו לי את קליפת המוח שלכם לשנייה ואתפלסף: תחושת השליטה של אמא ואבא היא מושג סובייקטיבי נטו. מצפן פנימי של ההורה שאומר לו בכל רגע נתון עד כמה הוא בקונטרול על השיט שלו.\nעד כמה המצפן הזה מחובר למציאות? שאלה מעניינת, אבל לא רלוונטית לפוסט הזה. לרוב ההורים יש השפעה מכרעת - או לפחות פוטנציאל להשפעה מכרעת - על חיי הצאצאים. אי לכך, האמירה המתבכיינת והנפוצה מדי \"אנחנו תמיד נלחמים איתו על מי שולט בבית\" היא פרדוקסלית משהו. אתה לא יכול להילחם בגורם חיצוני (הילד) כדי להחזיר לך משהו שפעם היה בתוכך (תחושת השליטה בחייך).\nבזה הרגע שרפתי את היחסים שלי עם אוקיינוסים של אמהות ואבות. \"מה הוא מקשקש? נראה אותו מתמודד 20 דקות עם מיכאל שלנו\".\nלא תודה. לא צריך. יש לי שניים משלי, וכל שבוע נרשמים בארכיון הביתי איזה שלושה-ארבעה הפסדים בקרבות. ב-95% מהמקרים אני אשם. לא שהמלאכית והפשוש שלי טהורים טוטאלית, אבל השורה התחתונה היא כמעט תמיד \"אם הייתי מתכונן/מתנהל/יוזם/מגיב אחרת, התוצאה הסופית הייתה שונה\".\nאין פה פולחן אשמה. תשכחו מזה. מבחינתי מדובר במסר סופר מעודד שאני מעניק לעצמי: הייתה לי שליטה. יש לי שליטה. פשוט לא השתמשתי בה כראוי. לא נורא גיל. נקסט טיים.\nאי לכך ובהתאם לזאת, אתם לא עומדים לשמוע המלצות על מה לעשות עם הילדים. אתם עומדים לשמוע המלצות על מה לעשות עם עצמכם. רגע, קבלו תיקון קליל - אתם עומדים לשמוע המלצות על מה לומר לעצמכם.\nזוכרים את החז״לניקים ואת \"סוף מעשה במחשבה תחילה\"? ידידינו העתיקים עלו על המפתח לתחושת שליטה הורית - דיאלוג פנימי ברור סולל את הדרך לתוצאות בסלון הביתי.\nכל העולם ואשתו מלאים בקורסים והדרכות על איך לקבל החלטות. מה אומר לכם? לפעמים יש שם דברי טעם. אבל שימו את כל מאגר השיטות והטכניקות לשנייה בצד ובואו נסכים ידידותית על דבר אחד: החלטות חייבות להתקבל. עכשיו. מחר. מחרתיים.\nכולכם מבינים למה זה טוב. כולכם מודעים לכך שהחלטות קשורות איכשהו ל\"להבדיל בין דברים חשובים יותר וחשובים פחות\" . יותר מכל, היכולת לקבל החלטה היא שריר. כשיש לך ילדים ואתה מתכנן להם גורל שפוי, השריר הזה אמור לעבוד נון-סטופ.\nאי לכך, הפסיקו עכשיו לקרוא את הפוסט הזה ולכו תרשמו על פתק או בסמארטפון החלטה ממוקדת קטנה אחת שאתם צריכים לקבל. עכשיו פירושו עכשיו. אל תעברו לפיסקה הבאה. תחליטו. גם את, גברת כהן שם בחולון.\nעזבו עדיפויות. עזבו כמה זה ייתקל בהתנגדויות. גם אם זה נראה לכם מלאכותי - תעברו עכשיו את המחסום המנטלי הזה. קחו קפה וניפגש בפיסקה הבאה.\nרוב ההחלטות הראשוניות שנקבל יפספסו ככל הנראה את העיקר, אבל יחזירו קצת אדרנלין לתחושת השליטה הקורסת שלנו. עכשיו הזמן להשתכלל ולבחור את המלחמות שלנו בתבונה. יאללה ,בואו נבנה היררכיה.\nאיך קובעים סדר עדיפויות? כולנו יודעים לדקלם באמריקאית ש\"הדחוף דוחה את החשוב\" , ותלמידי חכמים שהתעמקו בכתבי קואצ'רים ויועצים עסקיים אפילו ידעו לצטט ש\"רווח בטווח קצר יוביל לכאב בטווח הארוך\". וונדרפול.\nאם אנוכי הדל בא לעוץ עצה להורים על \"איך-מקבלים-החלטות-נכונות-בזמן-שעומריקי-מפרק-את-הסלון\", דווקא הייתי ממליץ להם להפסיק לחשוב על העתיד.\nזוללי הזמן הוא שם קוד לכל הנושאים/פעילויות/מצבים שגוזלים מכם הכי הרבה זמן. הויכוח על האמבטיות בשבע בערב? סידור ארכני וטרחני של החדר שלה? ערימת התרגילים הבלתי נגמרת בחשבון? שבו איש עם זוגתו ותנסו לחשוב (\"לחשוב\" - פעולה מנטלית אישית. הומצאה על ידי היוונים במאה השמינית לפני הספירה). המטרה היא לבחור גוזל זמן משמעותי ולהגות דרך משותפת ואקטיבית להוזיל את העלויות הכרונולוגיות שלו.\n\"עוכרי הרגש\" הינו מקום אחר (ולגיטימי) להתחיל בו הצבה של סדר עדיפויות. בפשטות, התמקדו בנושאים שתורמים הכי הרבה להרגשה רעה בבית. תזונה? טלוויזיה? היעדר פעילות ספורטיבית? הכנה חפוזה של שיעורים על הבוקר? רגשות - מכל סוג - הן סיבות. סיבות שמובילות לתוצאות.\nהנה מגיע משפט בנאלי ומאוד נכון: הורה וילד שמרגישים רע יתפקדו הרבה פחות טוב, שכלית והתנהגותית. \"איך אתה מרגיש\"\nהינו שיקול שכדאי מאוד שיטפס לראש הסולם.\nהפוסט הזה עומד להגיע אל סופו ואנשים מאבדים סבלנות. נקצר: הכנה מנטלית מתייחסת לכל הדברים שאתה אומר לעצמך ולכל התסריטים של \"מקרים ותגובות\" שאתה מריץ בראש לפני שאתה נכנס \"ראש בראש\" לתוך סיטואציה הורית.\nכל אמא ואבא מודעים ללוגיקה של הילד והבית, דהיינו - הם יודעים טוב מאוד לצפות תרחישים. זו אחת המתנות העיקריות של הברנש הקרוי \"ניסיון העבר\".\nמה עומד לקרות? איך הילד יגיב כשאעשה X? עד כמה רחוק אלך אם יקרה Y? תתסרטו, תבדקו התממשות בשטח ותכניסו שינויים בהוראות הבימוי להבא.\nסוף הטור. ותעל זעקת ההורים: \"אבל אתה לא נותן שום המלצה פרקטית!\". יש המון טכניקות טובות וחכמות. בחלק אני משתמש. חלק אפילו המצאתי.\nהטור הזה נועד להכריז דבר אחר: שליטה היא קודם כל החלטה פנימית. תטמיעו: בסופו של יום השאלה \"איך אני מחזיר לעצמי את השליטה?\" היא אולי שאלה חשובה, אבל השאלה הקריטית באמת היא \"מה אני עושה עם השליטה הזו?\""}
{"article_id": "0,7340,L-4093703,00.html", "header_title": "אמא עו\"ש: איך להתמודד עם הבזבוזים של הילדים", "full_text": "\"אני לא יכולה יותר!\", רשפה האם שנכנסה אלי בסערה לקליניקה השבוע. \"מה היא חושבת לעצמה? כל היום 'אמא, אני יכולה מאה שקל?', 'אימא, אפשר 50 שקל?'. היא בבריכה, קונה ארטיק, הולכת לסרט ולשופינג עם הבנות, וזה בנוסף לקייטנה שלה ולחופשה המשפחתית שלנו. מה נראה לה? מאיפה אני אמורה להביא את כל הכסף הזה? והחופש רק התחיל!\".\nחברות וחברים יקרים, כמה מכם מזדהים עם האמא הזו כרגע? אני בטוחה שכמעט כולם. הרי כשאומרים לנו חופש גדול אחד הדברים הראשונים שאנחנו רואים בעיני רוחנו זהו אותו חזיון אימים של מגרסת כסף ענקית, העובדת יומם וליל ומחסלת את תכולת הארנק, שאנחנו עובדים קשה כל כך כדי למלא. החופש הזה, זה ברור כבר מזמן, הוא עסק יקר.\nוכך אנו מוצאים את עצמנו מתעסקים בנושא ברמה יום יומית, נאלצים לעמוד מול בקשות, רצונות ודרישות שונות ומשונות. ואפילו כשמדובר בכל פעם על סכום סביר - בסופו של יום (או יותר נכון של חופש) הוא מצטבר לסכום ענק, שמכביד על כתפי כולנו.\nנכון, אנחנו אומרים לעצמנו בכל פעם מחדש, החופש אמור להיות זמן של כיף. יש הרבה זמן פנוי לבילויים, טיולים וחברים ולכל מקום שהם רק פונים עומדים בפני הילדים ים של אפשרויות ופיתויים, כראוי לחברת השפע בה אנו חיים. ואנחנו? לנו אין שום רצון לחרב את השמחה ואנחנו בהחלט מפרגנים לכיף של הילדים שלנו. אבל מצד שני, האם יתכן שאין לכך גבול? ואיך נלמד את הילדודס לדעת מתי צריך לעצור את הבזבוזים והתובענות ופשוט לומר \"די\"? האם אין דבר שניתן לעשות?\nוודאי שיש - ואפילו חובה שנעשה. כמה עצות שיעזרו לכם:\nגם לנו לא תמיד ברור מה נכון ומה לא ומה דעתנו על הנושא. בלהט החיים האינטנסיביים שלנו אנחנו לרוב לא עוצרים על מנת לחשוב מה מתאים לנו ומה לא, מה אנחנו מרשים ומה דורש מחשבה נוספת. ואז אנחנו מוצאים את עצמנו בהתנהלות של כיבוי שרפות, מה שנקרא פעם \"הורגים טורקי ונחים\" (ואני מתנצלת מראש בפני הטורקים).\nאז פעם אנחנו מסרבים בתוקף ומבהירים באופן חד משמעי שזה לא בא בחשבון, ועל אותו דבר בדיוק, יום-יומיים לאחר מכן, ברגע של חולשה, עייפות או בלבול - אנחנו מאשרים. והנה, שוב, גול עצמי שעוד מעט נשלם עליו. מוכר? מוכר ובהחלט לא חביב.\nקשה להיות הורה עובד כשהילדים בחופש ולחיות עם ההרגשה שאנחנו לא מוצאים די זמן לבלות איתם. קשה לעמוד מול ההשוואה שילדינו עושים באופן טבעי בינם לבין האחרים: מה עושים החברים, מה קנו להם, לאיפה הם נוסעים בחופשת הקיץ'. מאוד לא פשוט לעמוד מול העיניים המתחננות והמילים המבקשות בכל דרך לשכנע.\nהאשמה, שמוכרת לנו היטב ומכלה את ימינו ולילותינו, מקבלת בחודשי החופש משנה תוקף. היא מיד מזהה את \"חלון ההזדמנויות\" שנפתח זה עתה, משתחלת מתוכו, מרימה את ראשה ופוצחת בנאום משולהב וקורע לבבות, מה שגורם לנו לא פעם להכניס יד לכיס ולפצות. כן, כסף הוא בהחלט גם פיצוי ש\"סותם את הפה\" לאשמה. אז מה אם זה מחזיק רק יומיים?\nמכירים את \"כולם\"? אין הורה שלא שמע על היצור הדמיוני הזה, שעד היום איש עוד לא ראה אבל כולם מכירים אותו ובעיקר את אורחות חייו. הוא זה שתמיד הולך, תמיד מרשים לו, תמיד נשאר עד הכי מאוחר (והדגש כאן, כמובן, הוא על תמיד).\nמה נאמר? סוס מנצח לא מחליפים. הילד שלנו שוב מצליח להפעיל אותנו, לתת לנו תחושה שהורים אחרים רואים משהו שאנחנו לא, מבינים משהו שנבצר מבינתנו, ושבקצרה הם פשוט הורים טובים יותר. זה בהחלט מפעיל אותנו ומהר. אז מה זה כבר, בינינו, עוד עשרים שקל?\nאם תחשבו על זה, הקניון הוא סוג של עיר קטנה. אפשר לבלות שם שבוע שלם מבלי לצאת ולא יחסר לנו דבר: אוכל לאכול, משקאות לשתות, ספר לקרוא, סרט לצפות, משחקים לשחק ועוד ועוד. אלא מה? כל השפע הזה, המוצג באופן שרק מעודד אותנו לקנות, עולה ה-מ-ו-ן כסף.\nלא מעט הורים רואים בקניון מקום של בילוי משפחתי, אך לפני שאתם יוצאים לשם כדאי לעצור ולחשוב איזה מסר זה מעביר לילדים. הרי זוהי תרבות הצריכה במיטבה. אז מה הפלא שאחר כך הם רואים בקניות דרך להעביר זמן?\nעם יד על הלב, עד כמה אתם אוהבים לקנות? עד כמה אתם בזבזניים? אנחנו יכולים להגיד הרבה דברים לילדים שלנו בנושא הזה, להסביר ולהטיף, אבל אם לנו, האמהות, יש אוסף נעלים בהיקף שלא היה מבייש את זה של אימלדה מרקוס או אם אתם, האבות, חייבים, אבל ממש חייבים, לקנות כל גדג'ט חדש שיצא הרגע לשוק - כל מה שתאמרו לילדים הוא חסר כל משמעות.\nהילדים רואים את מה שאנחנו עושים, את איך שאנחנו נוהגים, וזה חזק הרבה יותר מכל אמירה, גם אם היא הכי חכמה ומנומקת שיש. הכל מוקלט ונשמר בתיקיה. והדיבורים שלנו? מיועדים רק כדי להשקיט את מצפוננו.\nועכשיו אנחנו מגיעים לסוגיה מאוד חשובה ומורכבת, שעיקרה האם נכון לשלם לילדינו עבור מטלות שהם עושים בבית בתקופת חופש? לשמור על האחות הקטנה, למשל, או \"לארגן\" את הבית בכל יום.\nמצד אחד אנחנו לא אמורים לשלם על מטלות שנעשות עבור המשפחה. משפחה היא קהילה קטנה וכל אחד מחבריה אמור לפעול ולתרום לטובת הכלל. אבל מה אם זה חוסך לנו כסף לבייביסיטר או למנקה ובו בזמן מעניק לילד עוד כמה שקלים, שממילא היינו נותנים לו בשלב כלשהו? ומה ההבדל בין ביצוע המטלות האלו בחופש לבין שאר ימי השנה?\nכשאנחנו מבקשים מילד לשמור על אחיו במהלך החופש באופן קבוע, כחלק מסדר היום שלו ולתקופה מוגדרת מראש, יש הגיון בלתגמל אותו על כך. בדרך זו אנו מביעים את האמון שלנו כלפיו וכלפי הכישורים שלו, האחריות שהוא מגלה והתנהלותו הבוגרת. במקביל אנחנו מספקים לו עיסוק קבוע לכמה שעות ביום, מה שמייצב מעט את סדר היום המאוד לא מסודר.\nבנוסף, אם נעשה חישוב כלכלי קר נגלה שאנחנו מוציאים פחות כסף מהכיס שלנו, כי לילד משלמים פחות מאשר לאדם מבוגר. כדאי גם לדעת שיש ילדים שתפקיד מוגדר ומתוגמל בחופש יכול לחולל בהם פלאים. הם מרגישים מועילים ומוערכים, חלק מה\"עולם האמיתי\".\nאז למה לא בכל השנה? כי כאן מדובר על התחייבות קצרת טווח ומוגדרת בזמן, כי זו הזדמנות טובה לעודד ילד לקחת על עצמו מחויבות ולהתמודד עמה, כי בכל מקרה אנחנו נותנים לילדים יותר כסף בחופש,\nכי אנחנו רוצים וצריכים עזרה וכי זה פשוט מתאים לנו בתקופת החופש. ברגע שזה מוגדר כך באופן ברור הילדים מבינים את זה ועושים הפרדה בין תקופת החופש לשגרה.\nדמי כיס הם פטנט הממחיש לילדים באופן מאוד מעשי את משמעות הגבולות (מושג ערטילאי משהו לפעמים). לכולם ברור כי חשוב ונכון לתת לילדים דמי כיס שבועיים או חודשיים וללמד אותם להסתדר בתוך תקציב. בחופש, באופן טבעי, דמי הכיס מתרחבים וכוללים סעיפים נוספים, אותם כדאי לקבוע יחד. הציפייה שלנו מהילד צריכה להיות שהוא יתנהל בתוך המסגרת שהקצבנו לו. ואם נשמור אנחנו על גבולות הסכום שנקבע מראש - יש סיכוי טוב יותר שגם הוא."}
{"article_id": "0,7340,L-4172503,00.html", "header_title": "הילד לא משתלב? כך תעזרו לו להיות חברותי יותר", "full_text": "\"אלוהים, עשה שרק הפעם היא לא תתבודד\", ממלמלת אחת ועיניה מלטפות-דוחפות את בת החמש שלה. \"שתפסיק לשחק עם הבובה, שתתקרב לדבוקת הבנות, שהצחוק העליז הבוקע ממנה קודח לי חור בלב\".\nהאמא השנייה כבר מזמן לא שם. הילדון שלה צווח וצוהל בראש כנופייה חמודה של בני ארבע. התפילה שלה נושאת צליל אחר. רק שלא יבוא עכשיו תסכול. שלא יפול. שלא יתנגש. כבר חודשים היא רואה איך ההתלהבות של המלאך שלה נדלקת בשניה והופכת לאלימות, למטח של רוגז, ונמאס לה, כל כך נמאס לה, לקבל את המבטים הנוזפים של ההורים האחרים בגן. אם רק היו מבינים ש...\nבאופן פרדוקסלי, האלמנט הראשון שמאפשר אינטראקציה חברתית אמיתית מקפל בתוכו את ההתנהגות הכי לא חברתית: לשתוק, להתאפק, לא להגיב, לחכות. למרבה הצער עבור חלק נכבד מהישראלים שיחה מוגדרת כ\"הזדמנות להשמיע את דבריי ולהאדיר את עצמי, עם הפרעות נסבלות מהצד השני\".\nלא יעזור בית דין – מגע חברתי מחייב הקשבה, ואם נלבש לרגע כובע של מורה לדקדוק, \"הקשבה\" פירושה הפניית קשב – כיוון אנטנת הקליטה שלנו אל האחר על מנת לאסוף אלינו את החומר שהוא משדר.\nאיך מפתחים את שריר האיפוק? משחקי חברה, למשל. כל פעילות מהנה שכוללת בתוכה חוקים ומחייבת אפיזודות של המתנה תעשה נפלאות אם מתמידים בה. זה יכול להיות \"דג מלוח\", באולינג, מחבואים, להתגלץ' בתורות – והרשימה עוד מסולסלת. טיפ נוסף – תחזקו אותו (חיבוק, דבר שבח, טיול תענוגות מסביב לעולם) על כל פעם שבה הוא מצליח להמתין.\nבאופן נורמטיבי, ילדים בכיוון גיל שלוש-ארבע עולים על תובנה מטורפת: האדם הוא יצור שמופעל מבפנים. הילדון אולי לא יכול להרצות לכם באופן רהוט על מרכיבי הנפש, אבל איכשהו הוא קולט שישויות סמויות כגון רגשות, מוטיבציות, אמונות וגופי ידע הם הם הדברים שמכוונים את ההתנהגות שלו ואת ההתנהגות של אחרים. מסקנה יישומית – ככל שתעודדו אותו לדבר על המרכיבים האלו (או לבטא אותם באופן לא מילולי) המנוע החברתי שלו יתחזק.\nנשמע יפה, אבל איך לכל הרוחות עושים זאת? מדברים על דברים, משחקים אותם ובעיקר – שואלים שאלות עליהם. דווקא שאלות ישירות תהיינה פחות אפקטיביות כאן (\"איך אתה מרגיש חמודי? מה אתה חושב על החיים שלך, סוכריה מתוקה שלי?\"). עדיף לתרגל את האינטרוספקציה של\nהילד בשאלות על משחקים, צעצועים, דמויות בסיפורים ואפילו – רחמנא ליצלן – שאלות על גיבורי טלויזיה אהובים.\nכוונו אותו להתייחס למניעים, מחשבות, רגשות של דמויות שהוא מזדהה איתן. קשה לכם? לכו דרך משחקי תפקידים – נסו להמחיז כעס, שמחה, עצב. גם אם זה מביך מעט, אל תשכחו את הרציונל – הרבה יותר קל להיות בקשר אם הגשר בין מה שאנחנו חושבים/מרגישים לבין מה שאנחנו אומרים סלול היטב.\nלפוליטיקאים יש את הפריבילגיה לא לענות לשאלה. לנו לא. בין אם הילד שלך מדבר עם חבר או משחק איתו תופסת, הוא עסוק במה שנקרא \"התנהגות משלימה\" – ריקוד חברתי רציף של תן וקח. התשובות צריכות להתאים לשאלות. היד שמוסרת את הכדור חייבת לוודא שבצד השני מושטות ידיים לתפוס אותו.\nאז קודם כל, הורים יקרים, סבלנות. היכולת לפענח סימנים נרכשת בתהליך איטי והדרגתי ומעצם טבעה היא מנומרת פה ושם בכישלונות קידוד. יש המון דברים שיכולים לסייע לילד שלכם \"לקרוא\" את האחר. החל בפעילות ספורטיבית קבוצתית, עבור במשחקי ניחוש למיניהם וכלה בסתם שיחת הסבר הורית טובה. אין ולא יהיה רצפט מדוד בן עשרה שלבים לפיתוח המרכיב הזה, אבל יכולה להיות מחויבות שקטה של ההורה: ההחלטה הפנימית לוודא שהילד שלי יבין את כוונותי ודבריי בסופו של יום, ולא פחות חשוב – ההחלטה לנסות להבין, ייקח כמה שייקח, את מה שהוא רוצה להגיד לי.\nומי ייתן ש2012 תהיה שנתם של ה-nice guys..."}
{"article_id": "0,7340,L-4230337,00.html", "header_title": "למה החלטתי להקים בי\"ס לילדים עם הפרעת קשב", "full_text": "לפני כשנה וחצי הבנתי שמשהו לא בסדר בבית הספר. בעצם זה ממש לא מדוייק. הרבה יותר נכון לומר שלפני כשלושים שנה הבנתי שמשהו לא בסדר בבית הספר, אלא שאז הייתי ילדה, וחשבתי שה\"לא בסדר\" היא בטח אני. נהגתי לחלום בשיעורים, לשכוח דברים, להתעניין ולהרגיש בכל מה שקורה מסביב – חוץ ממה שציפו ממני להתעניין ולהתרכז בו. אבל לא הפרעתי; התרכזתי בענייני, הספיקה לי דקה של הקשבה פה ושם כדי להבין במה מדובר, ולכן לא עוררתי עניין במערכת. צלחתי אותה, בלי שנתרום הרבה זו לזו.\nהסיפור הזה מוכר להורים רבים, מעצמם ומילדיהם כאחד. זה הסיפור ה\"קל\" יחסית – הילדים שעוברים ליד המערכת, לא מצליחים לבטא בה את הכישורים והיכולות שלהם, אבל גם לא ממש נופלים בה. הם לא פורחים, אבל גם לא קמלים. סתם עוברים אותה. 12 שנים מבוזבזות, להם ולמערכת כאחד. אלה בדרך כלל ילדי ADD, המכונים לפעמים \"אסטרונאוטים\", \"חולמנים\", \"לא מרוכזים\", \"עצלנים\".\nהמקרים הקשים יותר הם של אלה שאינם יושבים בשקט: אלה שיש להם גם \"H\" בתמונה – היפראקטיביות. אל הם ילדי ה-ADHD. גם הם יכולים לפעמים \"לעבור\" את המערכת, אבל יוצאים ממנה חבולים קשות. הם קמלים בה, ובנוסף לתיוגם כ\"עצלנים\", הם נתפשים גם כ\"מפריעים\", \"בעייתיים\", \"לא משתלבים\". לבסוף גם המוטיבציה שלהם קמלה, והם מפסיקים אפילו לנסות.\nלמה זה קורה? האם המורים רעים? לא. יש מורים מעולים, טובי-לב ואכפתיים (יש גם אחרים). האם המערכת רעה? לא, אין לה סיבה לפגוע בילדים. היא פשוט לא מבינה אותם, וסבורה, בטעות, שהיא נותנת להם מענה. אלא שהיא לא מסוגלת לתת להם מענה: לא בתוך הכיתות הגדולות ושיטות הלמידה הפרונטליות, הבנויות על קשב ממוקד ורציף.\nאיך מרגיש ילד סקרן, חכם, יצירתי ופעלתן כשאומרים לו \"שב עכשיו בשקט ותקשיב במשך 90 דקות, דבר רק בהצבעה ורק בתגובה לדברי המורה\"? איך הוא מרגיש כשהוא מצליח, למשל, להמציא קיפול מבריק וחדש באוריגמי, ונענש – מפני שעכשיו לא הזמן לאוריגמי, אלא למתמטיקה?\nהוא מרגיש בערך כך: \"מתימטיקה? יש שיעור מתימטיקה עכשיו?! אוי, בכלל לא ידעתי. אתם מבינים, כשנכנסתי מההפסקה, המורה אמרה לשבת ולהוציא ספרים, אבל לא יכולתי. הייתי עוד ב'היי' מההפסקה. הגוף שלי עוד לא הצליח להירגע ולאפשר לי להתיישב בשקט; עוד לא הגעתי בכלל לחשוב על איזה שיעור יש עכשיו ואיזה ספרים צריך להוציא.\n\"ואז מישהו, שיושב שלוש שורות לפניי, התחיל לתופף על השולחן שלו – המורה אמרה שהיא בכלל לא שמעה, וגם הילדים לא שמעו, ובכלל אני זה שצעקתי והפרעתי. בטח שצעקתי! הוא שיגע אותי עם התיפופים הקטנים האלה! נכון, אף אחד אחר לא שמע, אבל אני שומע הכל, גם את הציפורים בחוץ, את המכוניות בכביש, את העפרון שנפל בקצה השני של הכיתה, את ההתלחשויות של הילדים – הכל. גם את המורה, אבל קשה להקשיב ולהבין מה היא אומרת בתוך כל הרעש הזה.\n\"דווקא רציתי להבין מה היא אומרת, לכן צעקתי על הילד שתופף שיפסיק לתופף. ואז המורה כעסה עליי, והוציאה אותי מהכיתה, מפני שהתעסקתי באוריגמי וצעקתי. כך שלא יצא לי ללמוד היום מתימטיקה\".\nבאמת? לא יצא לילד הזה ללמוד היום מתימטיקה?! ומה זה אוריגמי, במטותא, אם לא מתימטיקה? וכשהוא מצייר ציפור בשיעור טבע, האם הוא לא לומד?\nוזה נכון. בתוך המסגרת הזו לא ייצא ממנו כלום. אבל למה חשובה המסגרת הזו? למה חשוב לדעת מגיל שש לשבת בשקט במשך 90 דקות (הפסקה יש רק אחרי שני שיעורים ברצף), להימנע משאלת שאלות דחופות ברגע בו הן צצות, להתעניין רק בקוצו של יוד מתוך עולם עצום ומופלא של ידע וחקר? ידוע זה כבר ש\"הפרעת\" קשב וריכוז קשורה, למעשה, ליצירתיות מוגברת, ליזמות, לחשיבה מקורית, ליכולת לקשר בין רעיונות שונים ומגוונים ולקליטה ועיבוד בלתי-פוסקים של מידע, ושיש גם מתאם גבוה בינה לבין אינטליגנציה גבוהה במיוחד. האם כל אלה מפותחים כאשר מורים לילדים על הקשבה שקטה וסבילה לאורך זמן? ההיפך הוא הנכון.\nמה, אם כן, הפתרון? הרי אי-אפשר להפוך את המערכת על-פיה, ולאפשר לכל הילדים לעשות ככל העולה על רוחם. נכון, אי-אפשר, וגם לא צריך. מה שצריך הוא להבין שכל ילד שונה, ומה שטוב לאחד – אינו בהכרח טוב לאחר. ילדי הפלפל – אלה שיש להם שכל חריף, יוזמה, יצירתיות ודמיון – וגם אופי מפולפל, פעלתנות, עקשנות, דעתנות, סקרנות חסרת-מנוח – אינם דומים לילדים אחרים, וגם אינם דומים בדיוק זה לזה. כל אחד אחר, והגיוון הזה רצוי וחיובי.\nזו הגישה העומדת בבסיס \"פלפל – בית-ספר לילדים חריפים\", אותו אני מקימה עם שותפתי וחברתי, קרול מימון. כל אחת מאתנו שונה, הילדים שלנו שונים, אבל המשותף להם הוא הצורך במסגרת שתתאים עצמה אליהם. ברגע שהבנו שכל אחת מאתנו אינה לבד, ניסינו לברר גם אצל הורים אחרים מה קורה אצלם. נדהמנו לגלות שקבוצת ילדי הפלפל גדולה ורחבה, ורובם נופלים בין כסאות המערכת, מתייאשים, נחבלים – אבל אינם מוצאים פתרון.\nהחלטנו לתת בעצמנו את הפתרון. פלפל יוצא מתוך נקודת מבט שונה: המטרה המרכזית שלו היא להדגיש את נקודות החוזקה – הרבות – של הילדים. ילדי הפלפל זקוקים בהחלט למסגרת ברורה; הם זקוקים לה אפילו יותר מילדים אחרים, מפני שהם בודקים את הגבולות הללו באופן בלתי-פוסק. הגילוי שהגבול מעורער הוא גילוי מפחיד ומערער בטחון; הגילוי שהגבול יציב, אך ניתן לשנות או להזיז אותו באופן מבוקר, כדי לעודד חדשנות – הוא גילוי מפעים, המהווה בסיס לכל התקדמות אנושית.\nבדקנו את הגבולות הנדרשים מן היסוד. האם יש צורך בשולחן וכסאות, לוח וגיר, הרצאות וספרים כדי ללמוד? לא. אפשר בהחלט ללמוד בעמידה, תוך כדי הליכה במסלול מטוטלת (המסייעת לריכוז אצל רבים), בשכיבה פרקדן – כל אחד ודרכו הוא. אפשר בהחלט ללמוד תוך כדי התנסות, בדיקה, חיפוש והתלבטות; אפשר ללמוד בעזרת משחקים (למעשה, זהו אופן למידה יעיל ביותר), שירים, תיאטרון, מישוש, פירוק, הרכבה – כל פעילות מעניינת היא פעילות מלמדת. אפשר ללמוד עם מורה, אפשר ללמוד לבד, בזוגות, בקבוצות; אפשר ללמד את המורה, אפשר ללמד תלמידים אחרים – כל הדרכים כשרות.\nוכל זאת, כמובן, מבלי לוותר על עצם הלמידה ועל רמתה. להיפך – החופש נועד להניע ללמידה מתוך עניין, וכך הוא מיושם. האחריות ללמידה עדיין מוטלת על המבוגרים; הרי הילדים, כידוע, הם ילדים.\nיש רצון, יש פתרון, יש ילדי פלפל ויש גם מורי פלפל. מה בעצם חסר? \"פלפל\" זקוק למקום פיזי הולם כדי להתקיים. בשלב זה אנו שוקלות מספר אפשרויות למיקום בית הספר. נשמח לסיוע והצעות נוספות בעניין זה. גם בעניין שכר הלימוד נשמח לעזרה: אנו מעוניינות לאתר תורמים שיוכלו להעניק מלגות לתלמידים. שאיפתנו היא לאפשר לכל ילד-פלפל ללמוד ב\"פלפל\", בלא תלות במצבם הכלכלי של הוריו. תלמידים (העולים לכיתות א'-ו') ומורים עם פלפל מוזמנים, כמובן, גם הם לפנות אלינו.\nושתהיה לכולנו למידה פוריה ומעניינת!"}
{"article_id": "0,7340,L-4144286,00.html", "header_title": "האם בנים יחידים באמת מפונקים יותר?", "full_text": "לפני שמונה שנים זה היה נראה לי כמו בגידה , לא פחות. שלוש שנים התענגתי על בתי הבכורה, בניתי לשנינו את הביחד המיוחד, השמור רק לאבא-בת, ואז אשתי, במפגן חוצפה נדיר, מודיעה לי שכדאי להיערך להרחבת התא. מה הרחבה? התא הזה חמים ותקין כמות שהוא, ואנחנו לא צריכים שום הרחבות ושיפוצים. לא תודה. תרמתי במשרד.\nאשתי היתה סבלנית כדבעי נוכח ההתנגדות האינפנטילית של בן זוגה (מה גם שנוכחותי נדרשת בתהליך הייצור), וכעבור כמה ימים ניערתי את העלים וירדתי מבויש מן העץ שטיפסתי עליו. במבט לאחור שתי מפלצות עיקריות היו אחראיות לרתיעה שלי: לא רציתי \"לקלקל\" לבת שלי ולי עצמי את חלקת האלוהים הקטנה (באיזשהו שלב אפילו צמד המילים \"לא פייר\" התנגן בראשי, אבוי לפדיחה), אבל מעבר לכך, הטלתי ספק ביכולתי לעמוד בכלל במשימת פיצול המשאבים/אהבה הזו. בעולם טורדני והישגי, שמדגיש כל כך את חיוניות המולטי-טאסקינג, נצמדתי כמו רבים מחברי לאסטרטגיית \"רק משימה אחת בכל פעם\".\nשנים וחיתולים רבים זרמו בירדן מאז, וכשהתעמקתי בנושא גיליתי שיש לא מעט הורים שנושאים את אותו חשש ואפילו לוקחים אותו באופן מובנה צעד אחד קדימה: הם מחליטים מראש להביא ילד אחד לעולם. למה הכוונה ב\"לא מעט הורים\"? אם שולחים מבט לאמריקה, מבשרת הטרנדים הבלעדית של הפלנטה, העין חוזרת ובידה נתונים ברורים וצועקים: בשנות ה-70 כ-8.5% מהמשפחות חבקו ילד אחד בלבד מתוך בחירה. בתחילת שנות ה-2000 הנתון הזה זינק ל-18%, והיום מעריכים שכרבע מהמשפחות בתפוח הגדול וב-50 המדינות שסביבו הינם הורים גאים לבן יחיד.\nאז הבנו שמדובר בתופעה. השלב הבא הוא להתפלמס בשאלה המתבקשת: האם זה טוב ליהודים (ולכורדים, סינים, בריטים ובלתי מסווגים)? התובנה העממית במגרש זה נחרצת ונעדרת ספקות: \"אוי ואבוי לכם! שלא תעיזו לעשות את זה לילד! זאטוט שלא גדל לצד אח אחד לפחות חזקה עליו שיגיע אל בגרותו כשהוא מפונק/אומלל/בודד/אגוצנטרי/חסר יכולת חברתית ועם פרונקל נורא בלחי השמאלית שלו\".\nשוב אנחנו נופלים למהמורה הזו – נוטלים מגמות שלכל היותר נכונות באופן סטטיסטי ומתייחסים אליהן כאל חוק מתמטי בל יעבור במתכונת של \"אם X אז בהכרח Y\". נושאים פסיכולוגיים מורכבים (כמו התפתחות נפש האדם, למשל) נוטים להיות, ובכן,מורכבים: יש להם הרבה אספקטים, הם מושפעים מאינספור גורמים, והמשחק היומיומי האיטי שבו מעורבים ילד וסביבתו יכול לספק עשרות תסריטים של תיקון, קלקול או סטטיות.\nנתחיל את הדיון ביצרנים, קרי אמא ואבא. בכל הנוגע לתופעת הבן היחיד, אפשר לקבוע בזהירות שמדובר בתופעה מודרנית שנובעת מהשפעות החיים המודרנים\nאבל עזבו את ההורים – מה עם הקטנטנים? האמנם נפשם של היחידים שסועה ומבולבלה? המחקרים בתחום, כדינם של מחקרים בתחום, עשויים לסייע לנו להיכנס לפרופורציות. הסכיתו:\nראשית, הם לא מפונקים. ממש לא. הנתון הכי עקבי במחקרים מצביע על יתרון אקדמי ואינטלקטואלי מסויים לילדים יחידים בהשוואה לבני גילם. ממצא זה חזר גם כשבדקו ציוני בית ספר/אוניברסיטה וגם כשסקרו ביצוע של מטלות עבודה. כנראה שגדילה בסביבה אינטלקטואלית מעשירה (דהיינו עתירת מבוגרים) עושה טוב לקטע ההישגי. כללית, רוב ההשוואות בין יחידים לילדים \"רגילים\" לא הצביעו על יתרון פסיכולוגי מובהק לצד זה או אחר.\nהקטנוניים שבינינו יציינו שפה ושם אכן נמצאו אבעבועות ייחודיות לבן/בת יחידים – נטייה מוגברת לפרפקציוניזם, קושי מסוים בהסתגלות חברתית ויותר דיווחים על תחושות בדידות. עם זאת, מילת האזהרה שהושמעה פסקה אחת אחורה שוב רלבנטית – פרופורציות! מדובר במגמות שנבדקו על מאות ואלפים. מסוכן ואף אידיוטי לכווץ אותם לכדי מסקנה נחרצת על עתידו העגום של הבן היחיד של השכנים מקומה ארבע.\nכללית, אם תמחלו לי על הניסוח הכלכלי, רוב הפסיכולוגים יסכימו שהתועלת שבהבאת ילד נוסף עולה על הנזק. עם זאת, אמירה זו אינה חורצת לשבט את גורלם של כל הבנים היחידים במתחם ארץ הקודש. לכל היותר היא מצביעה על כך שילדים יחידים מהווים קבוצה מוגדרת שנמצאת בסיטואציה מוגדרת שיש עימה סיכונים וסיכויים. הורים טובים ושפויים לא אמורים להגיב במצהלות או בקינות, אבל הם בהחלט אמורים להיערך לזה בתבונה.\nקחו דוגמה מאזור אחר. אם בית הספר החדש של הילד מצוי עשרה קילומטרים ממקום מגוריו, האם פירוש הדבר שהונחתה מכת מוות על עולמו החברתי? ברור שלא! המשמעות הפרקטית של הסיטואציה הזו תהיה שאמא ואבא'לה יצטרכו כנראה לשנס מותניים ומכוניות ולהסיע את הזאטוט אל חבר מרעיו באופן מוגבר.\nלהיות בן יחיד איננה מחלה, בדיוק כמו שנוכחות של שניים-שלושה אחים אינה מתכון בטוח לאושר. כל שנדרש מהורים סבירים לעשות הוא לחזור על מה שהם עושים ממילא – להבין מהם נתוני הפתיחה ולהתמודד איתם בתבונה, ואם אפשר – גם ברגישות. המשך שבוע מצוין."}
{"article_id": "0,7340,L-4295957,00.html", "header_title": "כך תהפכי לנערה הכי מקובלת בכיתה ב-10 צעדים", "full_text": "הם מתחנפים לכל מי שצריך, \"נכנסים\" במתחרים שלהם, מפזרים הבטחות על ימין ועל שמאל, מחייכים למצלמות ועובדים קשה על עמוד הפייסבוק. אבל כל זה לא מבטיח לפוליטיקאים שלנו יותר מנדטים.\nהילדות שלנו, לעומת את, הן סיפור אחר לגמרי. הן חושפות יכולות דיפלומטיות נאות וכישורים חברתיים שהיו יכולים רק לעזור למועמדים במערכת הבחירות הקרובה. קבלו חשיפה ראשונה של המדריך הסודי לנערה, שיעזור לכם להבין אם גם הבת שלכם עוברת בימים אלו את המסע המפרך במטרה להפוך למקובלת:\nזה לא שאליכם חלילה היא נחמדה יותר מהרגיל, אבל אתם יכולים לראות שכלפי החברות שלה היא פשוט נופת צופים. המנטרה שמקדמת אותה היא: \"אם את רוצה להיות מקובלת כדאי שתהיי נחמדה\".\nוהיא לא סתם נחמדה, היא נחמדה לכ-ו-ל-ם. מבחינתה ככל שיותר אנשים יכירו אותה ויאהבו אותה, כך המטרה שלה תושג מהר יותר. ואם תתפסו אותה במוד כזה ליד החברות שלה, רוב הסיכויים שהיא תהיה ממש, אבל ממש, נחמדה - אפילו אליכם.\nשלא יהיה לכם ספק, מספר החברים שלה בפייסבוק מעיד מבחינתה על מידת הפופולריות שלה. הדבר נכון גם אם הסברתם לה פעם אחר פעם עד כמה הפייסבוק יכול להיות מסוכן, ושהא לא צריכה לאשרכל מי שמציע לה חברות. רוב הסיכויים שאחרי השיחה אתכם היא תרוץ לאשר כמעט את כל מי שמציע לה חברות, ואף תגדיל לעשות ותציע חברות לאחרים.\nלשם המיתוג העצמי היא מעלה באובססיביות תמונות שלה בפייסבוק ובאינסטגרם. בתמונות היא מתעדת את המקום שבו היא נמצאת, וכדי שהן חלילה לא יהיו משעממות היא משלבת פרצופים (שהיא כנראה לא ממש מודעת למשמעותם).\nכך, למשל, תמצאו אותה מצולמת כשהיא מוציאה לשון, מסתכלת מהצד או אפילו הפוכה. מעבר לכך, כדי שכל חבריה בפייסבוק יכירו אותה קצת יותר טוב ויחשבו שהיא טיפוס מ-גניב היא תעלה מדי יום משפט מצחיק או תובנה כלשהי על החיים.\nלמקובלת חייבים להיות בגדים ואקססוריז ממותגים. לכן, אם היא פתאום מתחילה לשגע אתכם שהיא רוצה בגדים מ\"אברקומבי\" או \"אמריקן איגל\", כנראה שהיא מנסה להיצמד למדריך. אגב, יש בנות שלוקחות את העניין צעד קדימה ומצלמות את הפריטים כדי לשלוח לחברות בפייסבוק או בסלולר - שכולם ידעו שהמותגים הללו אכן נקנו.\nחבר משדרג מאוד את המעמד של הנערה המקובלת. תמיד רצוי שהוא יהיה מבוגר ממנה בשנה או שנתיים, ואם היא מצליחה למצוא חבר מעיר אחרת אז היא בכלל \"שיחקה אותה\". הסיבה: על חבר כזה אפשר לספר מה שרוצים, ממילא אף אחד לא מכיר אותו, ובנוסף יש אפקט של מסתוריות.\nרצוי שיהיה גם אחד כזה בתמונה, והוא צריך להיות חתיך ושווה, אחד שכולם מכירים ושלכולם יהיה ברור שהיא עזבה אותו (גם אם הוא מנסה להגיד לאחרים משהו אחר). רוב הסיכויים שהמקובלת והאקס יישארו בקשרים חברתיים בפייסבוק, מתוך מגמה שלה להוכיח שהיא לא שונאת אף אחד ושומרת על קשר גם עם חברים מעברה.\nברור שהמקובלת חייבת לשמור על הופעה חיצונית מדוגמת, ללא רבב. היא הרי לוקחת בחשבון שמישהו יכול לצלם אותה בכל רגע נתון, וכדאי שתמיד אבל תמיד היא תהיה מוכנה. אז אל תתפלאו אם היא מורחת ליפסטיק גם כשהיא קופצת לרגע לשכנה.\nהטעם המוזיקלי של המקובלת חייב להיות עדכני. היא תמיד תהיה צמודה לסלולרי ותוריד דרכו שירים, תאזין להם ומדי פעם גם תזמזם.\nאם תהיו נחמדים, תוכלו ללמוד ממנה על זמרים שמעולם לא שמעתם את שמם.\nהמקובלת צריכה להיות מעורבת ברכילות הבית ספרית וגם ברכילות שיש בבתי ספר אחרים (זה כמו \"רכילות מחו\"ל\"). היא לעולם לא תזלזל בפרטים הקטנים, ולכן היא תגלה בקיאות בכל הנוגע ל\"מי אמר למי\"; \"מי נפרד ממי\"; \"מי כועס על מי\" ועוד. בניגוד אליכם, שחושבים שהלימודים הם הדבר הכי חשוב וכל השאר שטויות, המקובלת יודעת שבבוא היום המידע הזה יעזור לה.\nהמקובלת חייבת להיות אדם השומר על אופטימיות. היא רואה עצמה כמי שמסתכלת תמיד על החצי המלא של הכוס ומעודדת אחרים, כי היא יודעת שאם היא תתנהג כך מהר מאוד כולם יבינו שהיא אדם שהם יכולים לסמוך עליו ורוצים להידמות לו."}
{"article_id": "0,7340,L-4245537,00.html", "header_title": "הבת שלי דוגמנית? אין סיכוי!", "full_text": "\"אמא, את לא מאמינה\", היא מסמסת לי, ככה סתם באמצע היום, \"מהיום טל דוגמנית\".\n\"מה???\", אני מסמסת חזרה, \"על מה את מדברת?\".\n\"היא משתתפת בקמפיין של חברה ידועה\", היא כותבת לי, \"אני גם יכולה?\".\n\"כן, בטח!\", אני שולחת בחזרה, בתוספת סמיילי מחייך.\nבצהריים הילדה מגיעה הביתה כולה רוח וצלצולים. \"אני לא צחקתי\", היא אומרת, \"טל אמרה שמחפשים אצלה בסוכנות דוגמניות בגיל שלנו. היא נתנה לי את מספר הטלפון שלהם, ואני רק צריכה שתתקשרי ותרשמי אותי. נו אמא, את מתקשרת?\".\nאני מביטה בה, מנסה להבין אם היא מדברת בצחוק או ברצינות. ואז אני קולטת שלא רק שהילדה רצינית עד אימה, היא גם משוכנעת שהדוגמניות הן הסינדרלות של המאה ה-21. מבחינתה יום עבודה של דוגמנית הוא בעצם יום פינוק שבו מלבישים אותה, מסרקים אותה, מאפרים אותה והיא עומדת בתנוחות שונות ומצטלמת. בערך כמו מה שהיא עושה בבית, רק שפה מכרכרים סביבה. ויש, מבחינתה, גם רווח משני: המעמד החברתי נוסק לגבהים אחרי שהסטטוס שלך הופך לדוגמנית, אפילו אם בסך הכול השתתפת בקמפיין אחד.\nכשאני מבינה שזה המצב, אני מנסה לגייס לטובתי את ההיגיון. בפשטות אני מסבירה לה שדוגמנות, בניגוד למה שהיא חושבת, זו דווקא עבודה קשה. דוגמניות קמות מוקדם מאוד בבוקר, עומדות על הרגליים (לפעמים על עקבים גבוהים) במשך שעות ארוכות ומצטלמות לעתים בתת תנאים (בגדי קיץ ביום חורפי/ אינספור פוזות תחת השמש היוקדת ביום שרבי). לכך אני מוסיפה את היחס מצד הצלמים, שלא מגלים בהכרח פרגון יתר או חביבות מינימלית. כולנו הרי מכירים את הסיפורים האלה, אבל הילדה שלי משום מה לא מתרגשת מהם. לא מעניין אותה כלום. היא רק רוצה שארים טלפון ואברר האם באמת נחוצים בקמפיין הזה דוגמנים נוספים.\nההיגיון לא עוזר. היא ממשיכה לעמוד על שלה כנגדי. האפרוחית הקטנה הזו, שרק אתמול למדה לדבר, מסבירה לי בטון מלא פתוס איזו טעות גדולה אני עושה בכך שאני בכלל מתלבטת בנושא. מצד אחד, אני שמחה לראות אותה כך, משוכנעת כל כך בצדקתה. ומצד שני, עולה בי התהייה מדוע יותר ויותר נושאים שטחיים תופסים מקום נרחב בחיי ילדינו? האם אנחנו מחנכים אותם לראייה כזו שטחית? או שאולי זו החברה שלנו שמכוונת את ילדיה להתעניין בנושאים בגובה הדשא, ובתוך כך נותנת להם להרגיש שהכול אפשרי?\nהרי בזמן האחרון ילדים בכל הגילים הפכו למוצר תקשורתי מבוקש: ילדים מבשלים, ילדים מזמרים, חסר רק שמישהו יחשוב על הרעיון הגאוני להכניס ילדים ל\"אח הגדול\" או לשלוח אותם ל\"הישרדות\". בואו נשים דברים על השולחן: אין ספק שהילדים מוכשרים ואין ספק שהורה שעומד במצב כזה מאמין שהוא עוזר לילד שלו ומקדם אותו. ומצד שני, מה לגבי תפקידנו כהורים להגן על הילדים?\nעולם השואו ביזנס הוא עולם עוצמתי. מצד אחד הוא ממכר: המצלמות המתקתקות, תחושת ההכרה של הקהל, הידיעה שאתה נפגש עם אנשים מוכרים. ומצד שני, יש בו המון תחרותיות ועבודה קשה שלא באה לידי\nביטוי ברגע שהמצלמה פועלת. ילד שנקלע לעולם כזה מאבד את התום, את הילדותיות שלו, וברוב המקרים הוא עדיין אינו מעוצב נפשית כדי להפוך לסלב ולהיות מפורסם. ואם מתבגר נכנס למקום כזה הוא לגמרי הולך לאיבוד. כי בנוסף למה שקורה לו ביומיום, בין היתר התחרותיות של להיות מקובל, השינויים הגופניים וההורמונליים, מצבי הרוח, הרצון למרוד - הכול מקצין עוד יותר. ילדים לא יכולים להבין את זה, הם רק ילדים. אבל ההורים שלהם יכולים.\nאני קוראת לילדה ומסבירה לה שכל החיים לפניה. אם היא תרצה להיות דוגמנית כשהיא תגדל היא מוזמנת. בינתיים הדברים החשובים הם הציונים שלה, החברים, ושיהיה לה טוב. היא מקשיבה - אבל לא מרוצה. היא כועסת, רצה לחדרה, ולסיום טורקת את הדלת בטריקה רמה. בניגוד למנהגי לרוץ אחריה ולהגיד לה שאצלנו בבית לא טורקים דלתות, הפעם אני מחייכת. אני מרגישה שלמה לגמרי עם ההחלטה."}
{"article_id": "0,7340,L-4123403,00.html", "header_title": "תמיד צריך לגבות את בן הזוג מול הילדים?", "full_text": "אתם יודעים, בכל פלנטת ההתלבטות ההורית מתעופפות לפעמים שאלות שבמבט ראשון נראות כמו שאלות גידול ילדים קלאסיות, אבל שפשף ונער אותן קמעה, ואתה מגלה שבכלל מדובר בעניינים ששייכים למגרש הזוגיות. כמו למשל השאלה הנצחית: האם לגבות את בן/בת הזוג שלי בכל מקרה מול הילדים?\nהתשובה לכך היא, קודם כל, כן. תמיד. כל הזמן. אז מי שציפה לפואנטה ייחודית, מרתקת ובנויה היטב עד לסיום דרמטי ולא צפוי – אכל אותה בגדול. תמיד צריך לגבות את בן הזוג.\nהנה עוד כמה דברים שלא נעסוק בהם בטור הזה. ראשית, לא נעסוק במובן מאליו: \"צריך לגבות את אמא/אבא כדי להציג חזית אחידה מול הילד ,כדי שיגדל תחת מסר עקבי, כי זה חשוב ותורם בלה בלה בלה\". זו אכן פואנטה נכונה, אך ידועה מקדמת דנא לרוב ההורים. כאמור, לא נעסוק בזה.\nכמו כן, אני ממש לא מתכוון לעסוק ביוצאים מן הכלל. נשבר לי מהיוצאים מן הכלל. כל אימת שמנחילים עקרון הורי טוב וחשוב, כולם נהיים לי עורכי-דינים ורצים לחפש סייגים בחוק. עוד לא התמסד לו כלל, הוא עדיין מצוי בשלב השברירי של התבססות ובנייה – וכבר רצים לקעקע אותו. שמרו את שאלות \"אבל מה קורה אם נניח בעלי עושה וכיו\"ב\" לשיקול הדעת הפרטי שלכם. היום נעסוק במהות.\nאתם יודעים מה? ממש אין לי בעיה לגבות את זה. יכולים לנחש למה?\nאבל נניח שהפרטנר נוטל לעצמו שאכטה של מתירנות ומפטיר \"חמודי, עוד חצי שעה, אחרי זה קינוח ואז אולי נלך לישון. מתאים לך, יערת דבש מתוקה שלי?\". או אז באמת נדרשת הפעלה של שריר הגיבוי. אתה מגבה את הפרטנר כיוון שבהתנהלות הרציפה של הבית התהליך (דהיינו מתן גיבוי) חשוב לעיתים הרבה יותר מן התוכן (העניין הספציפי שעליו דנים – טלוויזיה, תזונה, משמעת וכיו\"ב).\nופה הרבה זוגות נופלים מבלי משים לתהום \"אבל זה עקרוני לי\". באופן כללי, אנחנו הישראלים טוענים רציניים לכתר אלופי העולם בהטפה לעקרונות חינוכיים לאחרים. עניין של דימוי עצמי רעוע, ככל הנראה (גם כותב שורות אלה לוקה מדי פעם בהטפה לעקרונות שהוא נוטה לעבור עליהם כל שני וחמישי, ולפעמים גם ביום רביעי אחר הצהריים). מדוע? כי הילד שלך הוא לא רק הילד שלך. לעתים אתה תופס אותו כהמשך ישיר שלך, וברגעים מסויימים הוא אמור לתקן את כל הדברים שאתה נכשל בהם.\nאך לא אחת הוא מהווה איזור עקיף ונוח לסגירת חשבונות עם בן הזוג. ובמקרה זה כל המוטיבציות הללו חומקות תדיר מהאנטנה הגלויה שלנו אל המגרש הלא-מודע. מה שעולה אל פני השטח הוא הגירסה שמוציאים לעיתונות: \"אבל זה עקרוני לי!\".\nהזכרנו פעמיים ברמיזה קלה את עניין הזוגיות. הבה נשים אותו בפרונט. בעיני, מתן גיבוי עקרוני לפרטנר שלך הוא סוגיה שקשורה יותר\nלזוגיות ופחות להורות. ילד צעיר יכול לשרוד היטב מקרים של גירסאות סותרות בין אמאל'ה ואבאל'ה. זה לא מה שימוטט את העקביות בעולמו, שכן אותה עקביות יקרה קשורה הרבה יותר למשתנים פיזיים ומוחשיים – כמו נוכחות רציפה של ההורה ושגרת התנהלות יומיומית ברורה של המשפחה – ופחות להצהרות מילוליות.\nאבל כשאבא שובר את המילה של אמא וחוזר חלילה הם כנראה מבטאים משהו עקרוני – לא בנוגע לשיטת החינוך הראויה לפעוטות בישראל 2011, אלא בנוגע למה שהם מרגישים כלפי האדם שהם בחרו לחלוק איתו טבעות, אי שם בעשורים הקודמים. ראיתי לא מעט מקרים כאלה – גם בין גרושים, וגם בין זוגות נשואים שנמצאים על דרך המלך לרבנות.\nולמה אני נוקט בלשון קיצונית? כי כל הצדדים המעורבים בדבר יודעים דיפ דאון שאזור המחלוקת במרבית המקרים אינו עקרוני, ולא משתייך לז'אנר פיקוח הנפש. שימו לעצמכם יד על הלב ותענו: האם באמת היה מתרחש אסון קולוסאלי אם הייתם ממתינים חמש דקות ותופסים את הפרטנר בצד?\nאבל ברגעים הללו אתה מרגיש שבן/בת הזוג באיזשהו אופן מבטל אותך. אתם פותחים את הפה לא כדי להחזיר את הרכבת החינוכית למסלולה, אלא כדי להגן על עצמכם מפני איום. בעשותכם כך אתם עוברים על הכלל הראשון של קבלת החלטות סבירה – אתם נוטלים נתח מציאות סטנדרטי ולוקחים אותו באופן אישי. יתרה מכך, אתם פוצעים את הצעצוע ההתפתחותי הכי יקר לזאטוט שלכם: החיבור בין אמא לאבא.\nאז לפני שאתם פותחים את הפה לסתור את דבריו של החצי השני – קחו אויר, תחשבו טוב, וחכו. בעיני, זה אקט של עוצמה."}
{"article_id": "0,7340,L-4113855,00.html", "header_title": "נו, אז יש גם דברים שהורים עושים נכון", "full_text": "\"ואולי עדיף לשאול מדוע יש כל כך מעט תאונות דרכים?\".\nהסטודנטים לפסיכולוגיה של מחזור 1993 נשאו עיניים תמהות מעלה, אל המרצה. היינו עמוק בתוך קורס על מחשבה יצירתית, ותירגלנו פתרונות שונים ומשונים לבעיית הקטל בכבישים, אבל אף אחד לא חשב לשים דגש על הדברים שהמדינה והנהג הישראלי ממילא עושים נכון.\nתחשבו על עידן הרווקות שלכם. תקפצו לזמן הווה. נכון שבגדול סדר היום שלכם הפך קבוע ואפילו ניתן לחיזוי יומיומי? יופי. טוב מאוד. הצלחתם להעניק לילד מתנה יקרת ערך – עולם שבו הוא יכול בגדול לנבא מה עומד לקרות.\nאדם בעולם צריך שבכל שלב בחייו תמיד יהיה לפחות מישהו אחד קרוב ובצד שלו. זהו אחד הצרכים החברתיים הכי עמוקים ובסיסיים. לא רק חיבוק, חום ואהבה – מרכיבים קריטיים לכשעצמם – אלא הכמיהה לאישור. ברגעים לא טובים, או אפילו ברגעים עמומים ולא ברורים, אבוי לנשמתך אם אינך מרים ראש ורואה מישהו מחייך אליך, דואג לך וכל התנהלותו כמו אומרת: הכל בסדר, אני בעדך.\nהרבה הורים קוראים את תת הכותרת הזו ומגחכים לעצמם בעצב \"מתעקשים? אנחנו? מזל שונטורה לא רואה איך הקטנה מהנדסת אותנו\". תרגיעו, אני רואה ויודע, וכאדם קטנוני, תאמינו לי שאני לא מחלק מחמאות חצי חינם."}
{"article_id": "0,7340,L-4142489,00.html", "header_title": "צרחתם על הילדה בלי שליטה? תסלחו לעצמכם", "full_text": "אני בוהה בלפטופ, והלפטופ בוהה בי חזרה. דווקא הטור הזה מסרב לצאת לדרך בקלילות. אלף דחקות פתיחה לא יסוו אמת פשוטה – היום נעסוק בגועל נפש ובחשיבותו. ניסוח אלטרנטיבי: מה לעשות כאשר מקבץ האספקטים הדוחים באישיות שלנו ובתפקוד היומיומי שלנו מתגלה לעיני הילד, ולעיתים אפילו מתפרץ על ראשו.\n99.9% מההורים מתחילים את חוויית ההורות שלהם בחזון פנימי תמים על בית קטן בערבה, על ימי אביב קסומים של משחקים בדשא, ו/או על לילות חורף חמימים של סיפורים מכורבלים. לא בציניות אני נושא את הדברים הללו. אין מערכת יחסים בעולם שאנחנו נכנסים אליה נקיים מציפיות, ומערכת היחסים שלנו עם הורדרד שזה עתה נולד נושאת בקירבה את סט הציפיות החזק ביותר שקיים: הציפיה לחוויה מתקנת.\nוכן, אנחנו רוצים לתקן, כי דיפ דאון כמעט כל אחד מאיתנו סוחב את הידיעה שהוא קצת מקולקל באזורים מסויימים של הקיום שלו. כשאנחנו עומדים/שוכבים\nההתרגשות הראשונית פגה ואת מקומה תופסת שגרת החיים. קיץ מפנה את מקומו לסתיו ואנשים חוזרים לסורם, אבל הפעם בשינוי קל – כעת יש זוג אנטנות קטנות שבולש אחריך ורואה לך. הילדה הייתה שם כשצרחת בחוסר שליטה, כשהפנית לה גב באדישות ועסקת בענייניך במקום להיעתר לתחינותיה ולשחק איתה, כשירית עליה הערה צינית ועוקצנית שלא היית מאחלת לשפל שבאויביך וגם כש... (השלימו את החסר כיד הדמיון הרעה).\nשרותי הייעוץ הוירטואליים ישמחו להעניק מזור אינסטנט לכל תלונה שיש לנו על הילד, אבל היכן ההורה שישים נפשו בכפו ויחשוף קבל עם ועולם את מגעילותו הבלתי מוצדקת? אז אמא ואבא שומרים את זה בבטן, לכל היותר הם מודים באיזשהו חסרון דיאט מינורי בשיחות סלון, ועמוק בפנים השופט הפנימי מתחיל לצרוח עליך שלעולם לא תהיה מודל ראוי, ומתנחלת לה תחושת הכישלון. אחת, שתיים, שלוש – הגעתם לצומת הקריטית: האם תוותרו על ההורות או שתפנו ימינה במחלף הבא?\nזהו, רבותי, רגע מכונן בהורות שלנו. לא תאמינו כמה מחבריכם עמדו במקום שאתם ניצבים בו כרגע. אל תופתעו. זו הייתה תוכניתו הסודית של הבורא (או של פרויד, אם אתם קצת יותר שמרניים), להוביל אותך לרגע שבו אתה מבצע את המהלך המתבקש של התפתחות נפשית תקינה: מפנטזיה אופטימית - לחיים מציאותיים טובים, אך בלתי מושלמים בעליל.\nכל יצור אנושי חייב להתחיל את דרכו בחלום על עולם מושלם עתיר הפי אנד. אבוי לנשמתו אם לא. כל יצור אנושי יפרד יום אחד מהחלום הזה בגירסתו האינפנטילית, ייכנס למכונית וייסע הביתה. אזהרת יצרן: התהליך הנ\"ל מלווה בכאב. אזהרת יצרן מותאמת לשנות האלפיים: יחידים וזוגות רבים מדי לא עומדים בכאב ההתפכחות ושוברים את הכלים. חבל. באמת חבל.\nלמה חבל? כי בית שיש אהבה בבסיסו לא אמור לנטרל את המשברים. הוא אמור לאפשר לך להתאושש מהם. התאוששות, כמו החלמה פיזית, היא התהליך המורכב והאיטי שבו אתה חוזר לעצמך, חכם יותר בסנטימטר. הילדים שלך יראו את זה, תודה לאל, ולמרות שלא לכך התכוונת, הענקת להם הרצאה חוייתית וסופר חינוכית בנושא סופר קיומי – סערות והוריקנים חולפים להם, ואנשים שוב חוזרים לאכול ארוחת בוקר.\nאני לא מחדש כאן שום דבר: עמיתי למפלגת ההורות יודעים זה מכבר שמדובר בשיעור חיוני, אבל הפואנטה המחודדת היא שמדובר בשיעור ש:\nא. אין שום אפשרות ללמד אותו באופן תיאורטי.\nב. במהלך הלמידה יצורים קטנים סובלים מדי פעם ולא באשמתם.\nולכל המקטרגים – תשכחו מזה. לא ניתנת לכם פריבילגיה לשחרר את שדי השאול האפלים שלכם על בסיס יומיומי כבד תחת איצטלת \"אבל הפסיכולוג אמר שזה נורמלי\". אני רק רוצה לשפר במעט את היכולת שלנו לסלוח לעצמנו ובעיקר - לעלות מחדש על דרך המלך. חווייה מתקנת כבר אמרתי.\nההחלטה להביא לעולם המשך גנטי שלך היא בראש ובראשונה מפגן של אומץ – האומץ לפסוע לתוך עולם בלתי ידוע תוך הבנה עמומה שצפויים לך רגעי כישלון לא מעטים. והשלמה עם אפשרות של כישלון היא זו שמשחררת אותנו להצליח."}
{"article_id": "0,7340,L-4354979,00.html", "header_title": "של מי שיעורי הבית האלה, לעזאזל?", "full_text": "המנכ\"ל אחז במפתחות בתנועה החלטית. זהו. הוא טרק את דלת המשרד, ירד מהקומה ה-21 וכיוון את המעלית אל מינוס שלוש. 20 שניות. הדלת נפתחה והקיאה אותו אל הקיוביקלס של המתכנתים החדשים. שניים זקפו אליו ראש נדהם, אבל הוא ידע לאן הוא הולך. ארנון. הכי חדש-טירון-ירוק. המקלדת הכי נקייה במפלס מינוס שלוש. הוא הניח את המפתחות על השולחן.\n\"ברכותי. שיהיה בהצלחה\".\nארנון בלע רוק. \"בהצלחה במה?\", שאל.\n\"אתה כבר חצי דקה המנכ\"ל של אדיוקיישן טכנולוגיות. המשרד שלך ממתין. קומה 21. תאכיל את הדגים\".\n\" אבל... מנהלים... כלכלה.. כלומר המשכורות, הלקוחות מקוריאה, אני לא...\". המילים של ארנון התרסקו. אי אפשר היה לעכל את זה.\n\"היית בגולני? יש לך דופק? תתמודד!\". אחר כך הוסיף בנימה שהתאמצה להיות רכה: \"יהיה בסדר, גבר. רק תזכור להיזהר מפרידמן. הנחש תמיד רצה את הכיסא שלי\".\nחמש עשרה צעדים בכיוון ההפוך, והמעלית בלעה אליה את המנכ\"ל הפורש. לנצח.\nאתם לא התבלבלתם ואני לא השתגעתי. זה פוסט על שיעורי בית. על הרצון להעביר לילדים את האחריות על שיעורי הבית. שהם יעשו. הם ינהלו. אנחנו ננוח.\nהבעיה הקטנטונת היא שלחלק נכבד מאיתנו יש בראש תסריט של העברת אחריות שקצת מזכיר את הקטע האקסטרה-הזוי שבפתיחה. אז לכל מי שלעיתים מתבלבל בין המושגים \"העברת אחריות\" ו\"זריקת אחריות אימפולסיבית בלי שום צעדי הכנה סבירים\" מוקדש הפוסט הזה.\nרוצים לנהל נכון את התהליך הזה, שבסופו יקחו המלאכים הקטנים בעלות על השיעורים? הנה כמה טיפים.\nזוכרים את הסיטקום עם הצרצר והנמלה, והקיץ והחורף? סחתיין. האנלוגיה הנ\"ל תקפה גם לסיטואציית שיעורי הבית. תהליך העברת האחריות - כולל הגדרת המסגרת, מתן תמיכה ועידוד, פיקוח וכל הממתקים שיפורטו בפסקאות הבאות – יגבה מכם בהתחלה יותר זמן ומשאבים מ\"סתם\" עזרה לעולל בשיעורי הבית בחשבון. ידרשו כמה צעדי תרגול טובים ונתח מחוייבות רציני מכם. אתם עשויים להתפתות לוותר על כל הכאב ראש ,ולחזור לנוהל הישן של לשבת איתו על השיעורים עד שיוצא עשן. אל תתפתו. תתאפקו.\nבכל פעם שאני ניגש לילדים שלי ממקום נקמני או מתוך פוזיציה של \"עכשיו אני אראה להם מה זה\" אני אוכל קש בכמויות. מה כוונת המשורר? אם אינכם באים לתהליך מתוך אמונה כנה שהעברת האחריות משרתת באמת ובתמים את האינטרסים של הילד (ולא רק את האינטרסים הלגיטימיים שלכם) – תרדו מהרעיון ותדבקו בנוהל הפיקוח הצמוד.\nתעדכנו את הילד מה בכוונתכם לעשות. תסבירו לו את הסיבות להחלטה. תכילו באהבה את ההתנגדויות שיוטחו בכם, וילבשו צורה של \"לא בא לי\" ו/או \"אני לא מבין למה זה טוב\" ו/או הפאסיב-אגרסיב הקלאסי של \"לא הבנתי בדיוק למה את מתכוונת\". אם החלטתם, פשוט תהיו עקביים ואל תניחו.\nשייקספיר אמר שכל העולם במה. שייקספיר צדק. בדרמה של שיעורי הבית כל אחד מהפרטנרים למד היטב לשחק את התפקיד שלו – ההורה המדרבן והילד הפסיבי. ההורה העצבני והילד המיתמם. ההורה הלחוץ מדי והילד המבוהל. ככל שצד אחד מתבצר בתפקיד שלו, השני משלים אותו בהרמוניה בלתי כתובה.\nאמא ואבא חמודים, מה מצב שיעורי הבית אצלכם? זו שאלה פשוטה שמטרתה אינה ביקורת אלא מיפוי: כמה זמן יושבים על השיעורים? מי יוזם את זה? איזה נתח חומר מספיקים לכסות? באיזו אווירה מתנהל הפרוייקט? האם חל שינוי באופי האינטראקציה לאורך שנת הלימודים או שהמצב סטטי? מהו סדר המטלות? מה ההבדל בין מקצועות לימוד אהובים, נייטרליים ושנואים?\nשאלות אלו, ורבות אחרות, מגדירות את נקודת המוצא לתהליך העברת אחריות, את המסגרת. אינך יכול להחליט לאיזו רמת תפקוד אתה רוצה להביא את הילד אם אינך מודע באופן סביר לנקודת הפתיחה. אם מישהו מהקוראים מגלגל על לשונו כרגע את המושג \"ציפיות ריאליות\", הוא צודק בהחלט.\nברגע שיש הגדרה סבירה של מסגרת הפתיחה ונקודת הסיום הנכספת, זה הזמן להיפרד לשלום מעיקרון הזבנג וגמרנו ולהתקדם לאט ובהדרגה: העבירו את המושכות קודם כל בשאלה אחת, אחר כך בתחום לימוד אחד, אחר כך ביום אחד - ואל תהססו לקחת צעד אחורה אם אתם מרגישים שקפצתם קדימה בפסיעות גסות מדי.\nלא משנה כמה פעמים אכתוב את זה, זה עדיין ישאר נכון באותה מידה. הילד שלכם בעצמו מת להיות גדול וכל כך רוצה להרגיש מוצלח. תעודדו אותו, בבקשה?\nאחרי שעברתם כברת דרך, מותר להכריז על ניסוי כלים. בקשו מפרי בטנכם לנהל בעצמו מקטע שלם ומשמעותי מהשיעורים, כשאתם נמצאים בחדר - אבל פסיביים לגמרי. לכל היותר תשאלו שאלות הבהרה/שאלות מכוונות. הניחו לו להיתקע/לטעות ושימרו את הפידבק לסוף התרגיל.\nטיפ המשך: הקטע הזה צריך להיות קצר וממוקד, גם על מנת למנוע תסכול גדול מדי, גם כדי שיחרט בזיכרון באופן אפקטיבי. אני בדרך כלל לא עובר את עשר הדקות בשלב הזה.\nפולניות מוסמכות נוטות לומר ש\"אני אנוח רק בקבר\". אני מעדיף לומר שעם כל הכבוד\nלהאצלת הסמכויות, אף בוס ראוי לשמו לא צריך להרדם בשמירה. גם אם השלמתם את התהליך, ועברתם היטב מפיקוח הדוק לדיווח עצמי, חשוב להציץ לו במחברת מדי פעם – ולומר לו שאתם עומדים לעשות את זה. אל תציבו מארבים. קבלו בהבנה תקלות ומעידות. ילדינו יקחו אחריות וישמטו אותה לחילופין עוד שבע מאות פעם עד תום גיל ההתבגרות.\nהעברת אחריות היא פרויעקט ענק ובפוסט הזה ליטפתי אותו על קצה המזלג. יש הרבה מה לומר על איך עושים זאת ברמת השאלה הבודדת, איזו תרגולת היתקעות כדאי לפתח ואיך מכינים את הקרקע מבחינה רגשית. ועדיין, האני מאמין שלי וההורים שאני פוגש מזכירים לי שוב ושוב – גם הטובה שבטכניקות משנית בחשיבותה לעומת הכוח של הורים מחויבים ועקביים. יאללה, מחזיק לכם אצבעות."}
{"article_id": "0,7340,L-4358174,00.html", "header_title": "אבא, למה כבר אין היום נסים?", "full_text": "הילד מתרגש מפסח כל הזמן. בלי קשר לערכים ולתובנות, ולחיבתו נטולת הזיכרון למצות, צריך להודות שיציאת מצרים זה אחלה סיפור, גדוש פירוטכניקה ותהפוכות. כל שנה הוא מספר לי בהתלהבות ובמין תחושת בעלות חמודה על מה שקרה לבני ישראל שמה במדבר, כאילו היה התסריטאי הראשי או מינימום חבר מן המניין בצוות הכותבים.\nאבל כל שנה הוא נהיה יותר חכם. התפתחות, אתם יודעים. השאלות שלו מתחילות לעלות למדרגה של אשכרה קושיות. מה שהתחיל כתהייה מתוקה בגיל שלוש וחצי \"אבל אבא, איך המן והשלו לא נפלו לבני ישראל על הראש?\" הבשיל לבסוף, במבואות כיתה א', לשאלה הבאה: \"אז אבא, למה היום אלוהים לא עושה נסים?\".\nעכשיו ככה. כשאני כותב ב-YNET אני גיבור גדול. יש לי זמן לנסח, לחשוב, להחליף מהלומות עם טוקבקיסטים (מה ,הסגנון שלי כזה מתחכם ומייגע? ממש נעלבתי). פה זה היה על אמת. בשידור חי. תגובתי האותנטית? \"אה...אה... אתה יכול להסביר לי למה אתה מתכוון?\" ( טריק פסיכולוגים חבוט וישן שנועד להרוויח זמן).\nידו הקטנה עדיין בידי, והוא נושא דבריו: \"אז, כאילו, אם כשהיה לבני ישראל צרה ואז אלוהים עשה נס וסידר את זה, וניצח את המצרים, אז איך כשהיום יש צרות, אם אנשים עניים וחולים, למה אין עכשיו נס מאלוהים?\".\nאמרתי לו בלי להניד עפעף: \"ילדי, התרחשויות בעלות גוון מטא-פיזי הן נושא שנוי במחלוקת, ודבריך אף רומזים להצמדת מסר ערכי ברור לאותן התרחשויות, עקב ייחוסן לכוונה אלוהית. אי לכך, משתמע...\".\nסתם. לא באמת קניתם את זה? עשיתי פשוט מה שאני עושה כשכל טכניקה טיפולית אחרת נכשלת. אמרתי את האמת: \"אני לא יודע מתוקי. אני צריך לחשוב על זה. רוצה לשחק כדורים מסתובבים?\".\nבלילה ההוא נדדה שנתי. השאלה שלו חפרה בי. גם מצוותה של העורכת ,\"צריך טור לפסח\", חפרה בי כדבעי. כל המושגים של לקיחת אחריות על הגורל, עמידה בתסכולים, הורים וילדים, ואלוהים חכם שמסרב לתת אגוזים למי שאין לו שיניים, התערבבו. טקסט הזוי לגמרי התנסח ועלה. קמתי בבוקר, בדקתי שכל הבית עדיין ישן, רצתי למקלדת ודפקתי עליה בכל כוחי. נראה את העורכת מאשרת את הטקסט הזה.\nאל: משה בן עמרם, מנכ\"ל עמותת \"בני ישראל\"\nמאת: הקדוש ברוך הוא, אל עליון ויו\"ר דירקטוריון\nהעתק: אהרון בן עמרם, סמנכ\"ל ודובר העמותה\nהנדון: השעיית פרויקט \"הארץ המובטחת\" עד להודעה חדשה\n\"בני ישראל\" היוותה מאז ומתמיד אפיק השקעה מועדף בקרב בעלי המניות שלנו, ולאורך השנים שמחנו להעניק לכם סעד חומרי, כלכלי ומשפטי בשלל נקודות מפתח מאז ייסוד העמותה. תקצר היריעה מלפרט באופן מלא, אבל נזכיר רק את הסיוע שהוענק לכם בעת סיום ההתקשרות הבלתי מוצלחת עם חברת \"פרעה פירמידות וקונסטרוקציות בע\"מ\", ואת התמיכה הפיסית והפיננסית בהפקת מיזמי \"הישרדות-מדבר סיני\", \"עמוד ענן\" ו\"חציית ים סוף - העונה הראשונה\".\nכמדומני, נכבדי, שהובהר לכם חזור והבהר שכל אותם פרויקטים רב תחומיים (להלן \"ניסים\") מהווים אך ורק אבן בוחן ראשונית לבדיקת אפשרותכם להוביל את פרוייקט הדגל של החברה, \"הארץ המובטחת\" או \"ארץ הבחירה\", לחילופין. ההחלטה לבחור בכם לאייש את הארץ המובטחת ולהעדיפכם על פני חברות כוח אדם אחרות (לדוגמה \"מתבודדי עמלק\", \"המדיינים – פתרונות אכלוס\") התקבלה בכובד ראש, ואך ורק לאחר התחייבות מפורשת מצדכם לעמוד בקוד האתי של חברתנו.\nתוכל ודאי להבין, מר בן עמרם, מה רבתה אכזבתנו עת נוכחנו שיממה בלבד לאחר ההסכמה על עשרת סעיפי החוזה הסופי בין שני הצדדים, ממש עם חתימת זיכרון הדברים והעלאתם על לוחות הברית, רגע לפני מועד ההנפקה - צפינו בהפרה וולגרית ובוטה של אותם עקרונות התנהלות שמשמשים נר לרגלינו מזה דורות. כוונתנו כמובן לתקרית \"עגל הזהב\", שסוקרה בהרחבה במגזינים \"קול הים האדום\", \"צדיקים ברשת\" ואל ג'זירה.\nשוב נדגיש - הסיוע שניתן לכם עד עתה במסגרת אותן הפקות עתירות תקציב (\"ניסים\", בלשונכם), בין אם מדובר באספקת אמצעי תאורה חלופיים לצורך ניווטי לילה או בשירותי קייטרינג מוצנחים - ובכן ,סיוע זה מטרתו היתה טכנית גרידא, והוא לא נועד לפצות בשום צורה ודרך על היעדרם המוחלט של הסטנדרטיים המקצועיים הנדרשים מתו תקן \"עם סגולה\", גירסה 3.\nהיכן נשמע כדבר הזה? המנכ\"ל ממריא להתייעצות קצרה במשרדי הדירקטוריון, אך ורק לצורך חתימת החוזה המסדיר מעבר חלק לארץ זבת חלב ודבש, תוך צמצום דרישותינו המוסריות לעשר דיברות בלבד (וכן, משה יקירי, במקור דובר על 28 סעיפים, כולל איסור גורף של גלישה ברשתות החברתיות בראשון, חמישי ושבת!) - וכבר צוות העובדים פורק עול , ופוצח במופע זימה רווי אלכוהול ונצנצים, משל הייתם דרדק זב חוטם שאינו יכול לעמוד בפני צלחת תופינים. הכצעקתה?\nהתייעצות חוזרת בנוגע להתאמתכם לפרוייקט \"הארץ המובטחת\" תיערך שוב בחדר הישיבות שבמרומי ההר, קומה 100. נוכחותך נדרשת, כמובן.\nואם יותר לי לסיים בנימה אישית: אל תנסה אותי, מושיק. סמכתי עליכם מימי בראשית, ויש לי תוכניות גדולות בשבילכם, אבל עוד פדיחה אחת כזו - ואני מייבש אתכם ארבעים שנה בנדודים מפקיד לפקיד. גם אתה, מושיק, לא חסין ממסקנות אישיות ומחרון אפי.\nומבלי לפגוע בזכויות\nה'\nאנחנו ממתינים לנס כשאנחנו רואים אותו נקבר שוב ושוב מול המחשב ולא שולח יד לפעול בעולם האמיתי. אנחנו\nמייחלים לנס כשהיא שוב ושוב לא מצליחה להתרכז בלימודים, ומתמסרת לכאוס. אנחנו ממתינים לנס כשאנחנו מנהלים את מריבותינו הזוגיות בקולי קולות מעל ראשם של הילדים, ומקווים שאיכשהו, יום אחד, מערכת היחסים תסתדר. יש לא מעט משפחות במדינת ישראל שתקועות בעמדת המתנה, מעבירות את החיים יום אחר יום בצל צרת ילדים/הורים משמעותית - ומצפות לנס.\nאחד הרגעים הכי מטלטלים שהיו לי בראשית ימי ההורות שלי היה היום שבו הבנתי שהדבר היחידי ששומר על הקטנה בפיג'מה הלבנה הוא שיקול הדעת של ההורים שלה. איכות המחשבות והתובנות שעוברות לנו בראש קובעות את ההישרדות של הילדים.\nאז אתה מבין, חמוד שלי, השאלה שלך על הניסים ואלוהים עדיין נותרה אצלי ללא מענה, אבל אם קלטתי משהו מההגדה של פסח זה מתנסח ככה: ניסים זה טוב ויפה ואקראי, והסתברותם עולה ברגעי משבר אמיתיים (לא חמודי, זה שהמשחק של האנגרי בירדס לא עולה כמו שצריך לא נכלל בקטגוריה של \"משבר\") אבל הג'וב שלנו הוא להישאר ראויים לנס. אמרו את זה קודם, לפני. לא כל כך משנה: כהורה וכאדם אתה מייחל באיזשהו מקום נסתר לנס, לטוויסט המדהים בעלילה, למכה של עשר מיליון בלוטו. בפועל? אתה אמור לנהל את ימיך ושנותיך באופן מדוד, אוהב ומחושב, כזה שיהפוך את מושג הנס ללא רלבנטי.\nואם נהיה הוגנים כלפי ההוא מלמעלה, ההגעה שלך ושל ואחותך לפלנטה, לחיבוק שלנו, היא בדיוק הנס שהייתי זקוק לו. יותר מזה, אנחנו ממש לא צריכים."}
{"article_id": "0,7340,L-4186198,00.html", "header_title": "בן ה-9 רוצה לראות \"האח הגדול\". לאפשר לו?", "full_text": "אתחיל בווידוי: אני כמעט ולא רואה טלוויזיה. בחלק מהערבים אני עובדת, פוגשת הורים כמוכם ומלווה אותם במשעולים המרתקים והמאתגרים של ההורות. באחרים יש לי כמה וכמה עיסוקים הקודמים מבחינתי לישיבה מול המלבן המרצד באינטנסיביות קולנית.\nאבל זה לא אומר שאני לא יודעת מה קורה שם, לפחות בחלק מהזמן. לאחרונה אני מוצאת עצמי מתעדכנת בקביעות ובפירוט יתר בכל מה שקורה בתכניות הריאליטי\n:\nואכן, נושא תוכניות הריאליטי מוכר כמעט לכל הורה לילדים בני תשע ומעלה. ייחודן של אותן תוכניות מצוי בכך שהן מתעדות אירועים אמיתיים, בזמן אמת, ללא תסריט כתוב מראש וכשהשחקנים הם אנשים אמיתיים המופיעים בתפקיד עצמם. לכאורה זוהי בסך הכל הצצה אקראית לחיים של אחרים. ומה רע בזה? הרי זה הכי מעניין בעולם. אני זוכרת את עצמי כילדה (בחיים נטולי טלוויזיה, כמובן) הולכת ברחוב, מסתכלת על חלונות מוארים בבתי השכנים ותוהה ביני לביני מי גר שם, מה הם עושים עכשיו, מה הם אוכלים, על מה הם רבים? והנה, היום, הם מגיעים אלינו ישירות לסלון, נשים וגברים זרים לחלוטין, שהופכים משבוע לשבוע לחלק בלתי נפרד משגרת חיינו. אנחנו אוהבים אותם ושונאים אותם, מסכימים אתם ומתנגדים להם, רבים איתם ומזדהים איתם.\nאז איפה הבעיה? נתחיל בכך שחלק גדול מתכניות הריאליטי הן לא באמת ריאליטי. אין כאן מקריות וספונטניות, החל מנקודת הפתיחה ולאורך כל הדרך. מדובר בתוכניות מושקעות, מתוכננות ומצולמות בקפידה, הכוללות תפאורה, תאורה, פס קול המותאם למה שקורה על המסך, זוויות צילום מתוחכמות וצוות מנחים (או שופטים) יפים וידוענים, המנצחים ביד רמה על כל ההפקה הנוצצת הזו.\nכן, זוהי הפקה לכל דבר וגם המשתתפים בתוכנית נבחרו ומוינו בכובד ראש. צריך לזכור שאנחנו מדברים כאן על טלוויזיה, ולכן נעשית בחירה בדמויות מאוד מסויימות, כאלו שמצטלמות טוב, מאופיינות בקלות, מוחצנות, פרובוקטיביות אם אפשר, ושאין להן שום צורך ו/או רצון לשמור אף מחשבה העוברת להן בראש לעצמן כדי שיהיה מה לראות ומה לשמוע, שיתפתחו קצת \"עניינים\" בין הדמויות הפועלות, מריבות, חיכוכים, ובקיצור - שיהיה אקשן!\nמהמקום הזה הדמויות שאנו פוגשים הן פעמים רבות \"שטוחות\", כלומר אנחנו מכירים רק פן אחד שבהן, שהוא המאפיין אותן (היפה, העצבני וכו'). גם האינטראקציות שנוצרות ביניהן יהיו בעלות גוון מוגבל. לאורך כל הדרך הם מתמודדים על הזכייה הגדולה, מפגינים רצון וצורך להתבלט, למצוא חן, להביא את הסחורה, ולשם כך, לא פעם, כל האמצעים כשרים: תככים, רמאות, גסות רוח, התלהמות, ניבולי פה.\nוכל זה, כך אני רוצה להאמין, לא באמת מדמה את המגוון האנושי במציאות בה אנו חיים. אך עבור ילדינו, בעיקר הצעירים שביניהם, זה עלול להיות בעייתי. אין להם עדיין את היכולת לראות את ה\"תמונה הרחבה\". הם לומדים מהסביבה כל מה שניתן, מטמיעים ומחקים מילים, מונחים ודפוסי התנהגות. הערכים שאנו מנסים להנחיל, כמו אהבה, הגינות, חברות, סובלנות ודיבור מכבד, לא ממש מתקיימים שם, בין פרק לפרק, בין משימה למשימה. גיבורי הריאליטי הם לא בדיוק גיבורי התרבות שאנו מייחלים להם כדמויות חיקוי והערצה עבור ילדינו.\nבבסיס רוב תכניות הריאליטי מתקיימת תחרות, ותחרות זה אומר מתח, דינמיות, התרגשות - כל החומרים מהם עשויים הסרטים הכי טובים. ילדים הם תחרותיים באופיים וגם אלו שלא כל כך, יאהבו לראות אחרים מתחרים. יש כאן גם משחק, משימות מגוונות, התמודדות עם פחד וקשיים - מה שעושה את זה כייפי עוד יותר.\nדבר נוסף שמושך בתוכניות הללו הוא שמתקיימת, לאורך כל הדרך, הבחנה ברורה בין הטובים לרעים, בין אם מדובר בשתי קבוצות יריבות או במשתתף יחיד. החלוקה הזו מאפיינת את דרך חשיבתם של ילדים. כך הם מבקשים לראות את העולם, הכי פשוט שיש: טוב ורע, נכון ולא נכון. חלוקה דיכוטומית וחד משמעית של שחור ולבן. למה להסתבך? את זה הם מבינים היטב ועם זה קל להם להזדהות.\nהילדים הבוגרים יותר מגלים בנוסף לאלו גם עניין רב באינטראקציה בין המשתתפים, ובוודאי בכל הקשור לבנים-בנות, זוגיות, קשרים רומנטיים ומיניים. למעשה הם צופים ומשתתפים (באופן פאסיבי אמנם) בסדנה העוסקת במיומנויות חברתיות וזוגיות: איך מייצרים קשרים חברתיים, מה צריך לעשות על מנת להפוך למנהיג, ממה כדאי להימנע אם אתה לא רוצה לסכן את המקום שלך בקבוצה וכמובן גם מה עושים על מנת למצוא חן בעייני מישהי, איך מקרבים מישהו שאני מעוניין ביקרו או לחילופין - איך מרחיקים. כל מה שהכי מעסיק אותם בתקופה זו של חייהם מוצג כרגע לפניהם על המרקע בקלוז-אפ מצולם היטב.\nבחלק מסדרות הריאליטי ישנה גם \"בחירת הקהל\". הקהל בבית יכול לסמס ולקבוע מי יודח ומי יישאר ויעבור לשלב הבא. תחשבו על זה: הילד שלכם, שלא תמיד מרגיש שהוא שולט בחייו ולא פעם אף מתרעם על כך, מקבל הזדמנות פז לשלוט במהלך התוכנית ואפילו לשלוט בחייהם של אנשים אחרים. גדול, לא? גם אם אתם מבינים שזה לא לגמרי כך, הרי בשביל הילד שלכם זו חוויה משמעותית. משחק אינטראקטיבי במלוא מובן המילה.\nנקודה נוספת היא ההכרות, הקרבה וההזדהות עם הנפשות הפועלות, שכמו עברו לגור איתנו בבית. ובל נשכח את הצורך הטבעי והמובן להיות חלק מהשיח הקבוצתי בכיתה, בחבר'ה, הנוצר סביב המתרחש בסדרות האלו, כי כ-ו-ל-ם רואים.\nאז איך תגיעו להחלטה אם להרשות לילד לצפות בתוכנית או לא?\nעד גיל תשע עדיף להימנע מתוכניות ריאליטי \"הארד קור\", כיוון שלילדים אין עדיין שיקול דעת ותפיסת מציאות מפותחת והם מאמינים לכל מה שהם רואים בתןוכנית. אחרי גיל זה מתפתחת יכולת החשיבה והיכולת להבחין מה זה טלוויזיה ומה זו מציאות. חשוב שהחשיפה תהיה הדרגתית, כלומר שהתוכניות שהם צופים בגיל זה יהיו יותר איכותיות.\nנתחיל בלשאול, בעיקר את עצמנו, מי זה אותו כולם? כשהילד שלכם אומר לכם שכולם רואים ורק הוא לא, אל תיבהלו כל כך מהר. מן הסתם יש גם וגם, כאלו שרואים וכאלו שלא. מבחינתכם זה לא השיקול. אם אתם לא בטוחים מה קורה בכיתה לגבי סדרה מסויימת, ניתן גם להתייעץ עם הורים נוספים שאתם מכירים. מן הסתם גם הם מתמודדים עם העב\"מ הזה שנקרא \"כולם\", וישמחו לחלוק אתכם את ההתלבטות.\nאם התשובה היא \"מאוד!\", אז יש בעיה. כבר כתבתי בעבר על הנושא של \"מודלינג\", של הדוגמה האישית של ההורים, וכאן זה לגמרי עובד לרעתכם. אני לא מדברת על היצמדות לסדרה אחת מסויימת מידי פעם, אלא על צפייה סימולטנית בשלוש-ארבע סדרות כאלה כל הזמן. כשזה המצב האפשרות שהילד שלכם לא \"יעתיק\" מכם היא קטנה מאוד.\nכשמדובר בילדים גדולים יותר ניתן לאפשר להם לבחור סדרה אחת בה הם יצפו, גם אם היא חורגת משעת השינה (זה לא נורא ללכת לישון ערב אחד קצת יותר מאוחר). התנאי הוא שמדובר בערב אחד בלבד, ושהתוכנית תהיה אחת מהמשובחות יותר.\nאפשר להפוך את הצפייה בתוכנית לאירוע משפחתי (ולשם כך ניתן גם להקליט אותה, כדי שהצפייה תיעשה בשעות הגיוניות יותר). בחרו זמן מתאים (שבת חורפית בצהריים נשמע לי מתאים להפליא) ושבו יחד לצפות בפרק של השבוע. גם אם כבר שמעתם מי הודח ומי עלה לשלב הבא, עדיין אפשר ליהנות.\nכשאתם יושבים וצופים יחד עם הילדים בסדרת ריאליטי זה הזמן לשמוע מה דעתם על מה שהם רואים, וזו גם ההזדמנות עבורכם להשמיע את דעתכם. רק אל תשכחו  להימנע מנאומים טרחניים ונימה דידקטית. הערות קצרות ושימוש בהומור ישתלבו טוב יותר באווירת הבילוי שניסיתם ליצור.\nעכשיו, כשיש לכם עניין משותף, אפשר לדבר עליו גם בהזדמנויות אחרות במהלך השבוע. אתם מוזמנים לבדוק מה הם אוהבים בסדרה הזאת, את מי מהחברים שלהם הם היו לוקחים כבני זוג לתכנית כזו, מי מרגיז אותם וכו'. אם חושבים על זה, תוכניות הריאליטי עוסקות בחומרים מאוד משמעותיים בחיינו - יחסים, חברות, אהבה, רגשות, תחרות. אתם מוזמנים לקחת את זה הלאה, עם הילדים שלכם, לכל מקום שיתאים לכם. בידכם הדבר.\n,"}
{"article_id": "0,7340,L-4199690,00.html", "header_title": "הדלק יקר? אז תפסיקו להסיע את הילד לכל מקום", "full_text": "לפתוח בשביתת הסעות. זו לא תהיה שביתה ממניעים אגואיסטיים, אמרתי לעצמי, אלא שביתה מוצדקת שנובעת אך ורק ממחירי הדלק המופרזים. אסביר לילדים שמהיום תם זמנה של \"אמא הסעות\", ושהם מתבקשים להגיע למחוז חפצם באמצעות הליכה ברכב או רכיבה על אופניים.\nזה יהיה נהדר, פנטזתי. אם להודות על האמת כבר מזמן נמאס לי להיות \"הנהגת\", זו שהחל מהשעה ארבע אחר הצהריים אין לה חיים משל עצמה כי היא על תקן שירות הסעות לילדים. פעם עוד ניסיתי לשכנע את עצמי שאפשר לנצל את ההסעות האלה לזמן איכות עם דור ההמשך, שבו נוכל לשוחח על קורותינו ולבלות יחד, אבל מהר מאוד גיליתי שבדרך כלל מצטרפים אלינו גם החברים של הילדים. כך יוצא שהם מדברים ביניהם, בזמן שאני רק מקשיבה מהצד ומנסה לעשות קולות של ריפוד.\nובחזרה למחירי הדלק. באחרונה עשיתי חישוב שאם הייתי מפעילה מונה, יכולתי להרוויח משכורת ראויה בהחלט. כזו שנהג מונית ותיק יכול היה להתגאות בה. ההבדל היחיד הוא שלי אף אחד לא משלם, ושלכולם מסביב נראה מובן מאליו שתפקידי כאמא מחייב אותי לספק שירותי הסעה בלתי מוגבלים.\n\"ללכת ברגל?\", הגדולה כמעט התעלפה, \"אבל החוג שלי ממש רחוק\".\n\"את יכולה לרכב על אופניים, זה גם תורם לאיכות הסביבה\", ניסיתי.\n\"האופניים שלי מפונצ’רים\", אמר הזאטוט בנימת ניצחון.\nאבל אני לא נכנעתי. \"החוגים שלך במרחק הליכה מהבית, אין סיבה שתתפנק\", השבתי.\nהילדים החליפו מבטים ולא אמרו מילה. כבר אז הייתי צריכה לחשוד שהשתיקה המהירה שלהם תמוהה מדי, ולהבין שלא ייתכן שהמשמעות שלה היא הסכמה.\nלמחרת בבוקר הערתי אותם מוקדם מהרגיל, והזכרתי להם שהולכים לבית הספר ברגל. הילדה לא התרגשה. היא נפרדה ממני לשלום בלבביות (יחסית לשעות הבוקר), ואני חשתי גאווה על כך שאני מלמדת אותה שיעור בצרכנות נבונה. הזאטוט, לעומתה, נזכר בדיוק אז שהוא חייב ללכת לשירותים. הוא ישב בשירותים 20 דקות לפחות, ובסופן הודיע לי בהיסטריה שהשעה חמישה לשמונה, ואם לא אקח אותו ברכב הוא בטוח מאחר. חשבון זריז הבהיר לי שהוא אכן יגיע לכיתה רק בשמונה ורבע, ולכן, כמובן, הסעתי אותו. הוא מצדו חייך כל הדרך לבית הספר.\nבשעה שתיים בצהריים הילדה צלצלה מבית הספר ובישרה לי שהיא חשה ברע. היא בטוחה שהיא עומדת להיות חולה, ובנוסף לכל גם יורד גשם. שוב ביצעתי חישוב מהיר, שהבהיר לי כי מוטב לבזבז עכשיו רבע שעה על הסעה (כלומר, לאסוף את הילדה מיד), מאשר לבזבז שלושה ימי עבודה כשהיא תישאר איתי בבית חולה. אז יצאתי לאסוף אותה.\nעוד לא הספקנו להיכנס הביתה בחזרה, ופתאום הזאטוט מתקשר\" \"אמא, את חייבת לבוא לקחת אותי. נחתכתי, אני לא יכול ללכת\".\n\"מה, מה קרה?\", נבהלתי, \"טוב, תישאר איפה שאתה, אני כבר מגיעה\".\nמיהרתי לבית הספר של בני ומצאתי אותו עומד ומדבר עם חבר. מרחוק הוא נראה רגוע למדי, מה שלא מנע ממני לעצור את הרכב ולזנק לעברו: \"מה קרה, איפה נחתכת? תראה לי\".\n\"אה, זה\", הוא אמר, \"נחתכתי באצבע כשהעברתי דף במחברת וירד לי קצת דם\".\nהסתכלתי על האצבע וראיתי חתך קטנצ’יק. \"אתה נורמלי?\", צרחתי, \"אתה יודע איך הבהלת אותי? השתגעת?\".\n\"מה?\", הוא נעלב, \"זה נראה קטן אבל זה ממש כואב\".\nכשהגעתי הביתה התפניתי להרהר במצבי העגום. אם ביום רגיל ההסעות שלי התחילו רק בשעה ארבע, הרי שלמחרת השיחה שערכתי עם ילדיי יצא שההסעות שלי הוקדמו לשעה שתיים. כנראה זה בדיוק כמו ב\n,\n\t ברגע שבו אתה אומר לעצמך בטקסיות שממחר אתה מתחיל לשמור פתאום אתה נהיה כל הזמן רעב.\nעם כל הכבוד לניסיון שלי להוציא משהו טוב מהעלאת מחירי הדלק, כנראה שכדי לצמצם את תדירות ההסעות של הילדים אצטרך למצוא פתרון אחר. יש למישהו רעיון?"}
{"article_id": "0,7340,L-4093100,00.html", "header_title": "לא רוצים להביא ילדים לעולם? זה הגיוני לגמרי", "full_text": "אתם קוראים כרגע את ערוץ הורים, שבו נותנים עצות להורים, ומספרים סיפורים על הורים, ומדברים על איך זה להיות הורים, והורים והורים והורים. אי לכך, אך טבעי הוא שקבוצה קטנה, שהולכת ותופחת אט אט, חמקה ממסכי הרדאר שלנו – אלו שלא רוצים להיות\n.\n\t שימו לב, אין הכוונה לרווקים ורווקות השוחרים חיי הוללות והישגיות מבוקר עד בוקר. הקבוצה הזו כוללת זוגות נשואים כשרים כדת משה וישראל ,שרוצים בית משלהם, רומנטיקה של ערב, שגשוג כלכלי הדרגתי, חופשות בחו\"ל ופנסיה הגיונית. אבל דבר אחד הם לא רוצים: ילדים.\nבארצות הברית הקבוצה הזו הולכת ותופסת תאוצה ופופולריות, כדינו של כל טרנד אמריקני מבעבע.\nסקר שהושלם ביוני 2010 הראה שאחת מכל חמש נשים אמריקניות מגיעה לגיל 45 מבלי שיש לה עולל חבוק בזרועותיה. לשם השוואה, הנתון המקביל של נשים ללא ילדים בשנות ה-70 עמד על אחת לעשר. כיצד אומרים ידידינו הדוקומנטריסטים? מדובר בתופעה.\nאבל רגע לפני שאני מפתח את הממצאים הנ\"ל ודן כמו ילד גדול בהשלכותיהם, ישנה שאלה בוערת שצריכה להיזרק לחלל האוויר: מדוע ירצו הורים של ארץ הקודש לכלות את זמנם בקריאת חייהם הורודים, עתירי הסקס ונטולי החיתולים של הזוגות ללא ילדים? פשוט משום שהקבוצה הזו (שמכונה בספרות childfree או childless by choice) מהווה המשך טבעי ומתבקש לכל מיני תהליכים מודרניים שעוברים על התא המשפחתי בארבעים השנים האחרונות (אימהות, קריירה, משפחות חד הוריות וחד-מיניות - ואל רק חלק מהדוגמאות). וחשוב שאנחנו נפקח עיניים ונבין מה המגמה שחברת הצריכה מושכת אליה. דינו של כל טרנד אמריקני להגיע אל חופי ישראל בשלב זה או אחר, וכבר עתה עלי לבשר לכם שלכל הפחות מבחינת העמדות, יש לא מעט נקודות דמיון בין מגדלי הילדים ונעדרי הילדים. ההבדל הבולט הוא שהאחרונים הקצינו עמדות אלו לכלל בחירת חיים גורפת.\nהחלטה שלא להביא ילדים, כמו כל החלטת חיים משמעותית, חזקה עליה שתהיה מונעת על ידי ערכים חזקים. גם על העניין הזה ביצעו סקר. קראתי אותו וחיוך ניצחון מרושע קמעה התפשט על פני. מדוע? פשוט משום\n,\n\t וכיצד ערכים אלו הופכים את חווית גידול הצאצאים למתישה שבעתיים. אם זכרוני אינו מטעני, שני הערכים הצרכניים הקטלניים ביותר היו התאווה לנוחות והשאיפה לאינדיבידואליות (על חשבון סולידריות קבוצתית).\nוהנה, סקר עמדות שנערך בקרב 171 מבוגרים נטולי ילדים מבחירה הראה ששני הנימוקים המובילים להימנעות מייצור צאצא אנושי לאורך החיים היו:\nקבוצה הזו אינה קבוצה קיצונית. היא פשוט לקחה את ערכי תרבות הצריכה צעד אחד הגיוני ומתבקש קדימה. בדיוק כפי שהמצאת הסטוץ בשנות ה-60 העליזות הראתה שהקשר בין אורגזמה ומערכת יחסים רחוק מלהיות קדוש, כך גם תופעת ה-childfree מלמדת אותנו שזוגיות טובה וארוכת שנים אינה חייבת להיות כרוכה בחוויה של הורות מאושרת או מיוסרת.\nלכאורה, עכשיו אמורה לבוא פסקה מטעמי ובשם כל ההורים שתסביר שילדים הם בסך הכל מקור אושר, שהם נותנים טעם אחר לחייך, שהם חווייה מתקנת על המון פצעי ילדות שלך, שיהיה מישהו שידאג לך בשנות זיקנתך ובלה ,בלה, ידה ידה. אני יכול לכתוב פסקה שכזו, אבל אני לא רוצה לעשות זאת. מדוע?\nקודם כל, בגזרת הנימוקים, חובבי החיים נטולי-הילדים מנצחים אותנו עם יד אחת קשורה. על כל נימוק בעד הבאת ילדים לעולם הם יעלו בשלוף ארבעה טיעוני נגד: זה לא מוסרי להביא ילדים לעולם מלא סבל, אין שום הוכחה שהדור הצעיר אכן מטפל כראוי בדור המבוגר, ילד עשוי להוות מקור כאב להוריו, ילד עלול לחסל אינטימיות זוגית, ילד עלול ליצור בעיות כלכליות בלתי צפויות – והרשימה עוד ארוכה (ומי שחושב שהיא מקורית פרי המצאתי – שישכח מזה. את הכל גזרתי והדבקתי מתוך טקסטים של ארגוני childfree שונים ומשונים).\nאין ולא יהיו נימוקים טובים בעד הבאת זאטוטים לפלנטה. הציווי/ הרצון/הדחף להביא ילדים לא יכול להיות תוצר של החלטה שכלתנית שמשקללת גורמים שונים. יתרה מכך, הורה עייף הוא האחרון שיוכל להציג נימוק משכנע למה צריכים ילדים, כאשר כל בר דעת יודה שהם בהחלט\nעלולים להוות מכה, צרה ונזק באספקטים מסוימים. כל אדם בוגר צריך להגיע לנקודה בחיים שבה החישוב התועלתני חייב להיעצר, והוא יצטרך לפעול על פי מה שהוא מאמין בו – בלי קשר למה יוצא לי מזה, בלי קשר למיקסום רווחים (דרך אגב, זה רלוונטי גם לזוגיות, אבל על כך בעשור אחר).\nאבל נדמה לי שהנקודה הכי עמוקה ומטרידה סביב הנושא הזה היא ששוב קיבלנו הוכחה לכך שבשנות האלפיים תודעת היחיד מחליפה את התודעה הקבוצתית. כל הדברים נעשים בשבילי, לרווחתי ולהנאתי, ולא עבור המשכיות החיים. חיי שלי חשובים - ואחרי המבול. אם אני תופס את עצמי כאינדיבידואל נטול הקשר, מנותק מדורות העבר ומהשתייכות קבוצתית עמוקה ומושרשת, פתאום זה נראה הגיוני לגמרי מדוע אני נרתע באימה מלכרוך עולל מזיל ריר ומצווח לרגלי באיזשהו שלב בחיי הבוגרים. ולא ירחק היום והתהליך הזה, ששולח את הגיליוטינה שלו לעבר מושג ההורות, יפנה את חיצי הנוחות והאינדיבידואליות שלו אל הזוגיות. בעצם, אולי זה כבר התחיל.\nאז לסיום, אנשים צעירים והורים פוטנציאליים, זה אכן ממש לא הגיוני להיות הורים. או שתקבלו את ההיגיון הזה ותפעלו לפיו מיידית או שתפנימו שהאדם מעולם לא היה חיה רציונלית באופן מלא. ותודה לאל שכך."}
{"article_id": "0,7340,L-4105486,00.html", "header_title": "אז מה אם יש לנו אייפון? מותר גם לנו להפגין", "full_text": "משהו עם רייטינג בינוני-סביר, לא פרויקט שיאיים על \"הישרדות\" אבל בהחלט יכסה לכם נישה לא מנוצלת. קוראים לזה: \"בחזרה לשפיות\".\nהרעיון הוא שלחודש אחד מתלבשים על משפחה ישראלית סטנדרטית - שני\n,\n\t שני ילדים, אבא עבד היי-טק, אימא כלואה במקצוע \"חופשי\" - ובמהלך החודש הזה ישנה צוות ההפקה אך ורק שני פרמטרים בחיים שלהם:\n1. שני ההורים יחזרו הביתה בשעה 17:30-17:00 בכל יום, כשצוות התכנית מוודא שהדבר נעשה בתיאום מלא ובאישור של מקום העבודה, וכמו כן מוודא שאין שום התקלת עבודה מיילית או טלפונית לאחר שעות אלו.\n2. ההורים יקבלו תוספת של 1,500 שקל במזומן בכל שבוע.\nזהו. צלמו את המשפחה חודש לפני הסידור הזה, וצלמו אותה במהלך חודש החלומות. ערכו את זה לתוכנית של 45 דקות. תוסיפו פרשנות כלכלית, פסיכולוגית או לייפסטיילית כרצונכם (ואל תשכחו אותי, כפרות, אם אתם כבר הולכים על זה).\nהורים במעמד הביניים ממשיכים לחטוף הקנטות מימין ומשמאל. לא מזמן ירדו עלינו שעקב התהדרותנו בסמארטפונים ובשלל גאדג'טים קמלה זכותנו למחות על מה ששורף לנו את הלב והקיום.\nעוד בעיטה קנטרנית לבטן הפסיכולוגית הרכה של המעמד שסוחב את המדינה על כתפיו: רגש האשמה. כלכלן אני לא, אבל יש לי דבר או שניים להגיד על המניפולציות הרגשיות שמופעלות על כל מעמד עובד כדי להפוך אותו לנוח יותר למניפולציה ושליטה. בואו נדבר על שני הרגשות הקטלניים במיוחד - פחד ואשמה.\nמעמד הביניים היה רוצה לחתור לעושר ולרווחה, אבל בפועל הוא נע באופן תזזיתי כמו מטרונום בשרני בין הטווח הנמוך לטווח הבינוני, והרגש הדומיננטי במעמד הנמוך הוא כמובן פחד. אימת ההישרדות. אי הידיעה אם נעבור את יום המחר ואיזו חרב תנחת ביום ראשון. לכל מי שעדיין שוגה בחלומות רומנטיים על גידול ילדים על אהבה ואוויר - ההשלכות של סיטואציה כלכלית שכזו על ההתפתחות הנפשית של הילדים הן איומות.\nממעמד הביניים חסכו אבירי ההון שלטון את המכות והגזירות שניתכות על ראשן של השכבות העניות, והסתפקו בצביטות מכאיבות, שעדיין מאפשרות לנו לעבוד ולצרוך. לאט לאט נרגענו מהפחד המשתק, כי ראינו שאנחנו מצליחים לקיים בית, ולקנות מכונית ומחשב נייד, אבל אז נפלנו שדודים לזרועותיה של מהמורה פסיכולוגית לא פחות מסוכנת והרבה יותר חמקמקה: אשמה.\nכל חברה מתוקנת חייבת שאיזשהו רגש אשמה קולקטיבי ירסן את הכוחות ההרסניים המפעמים פה ושם בנפשם של אנשיה. פרויד הקשיש גרס זאת לפני שנים רבות, וצדק: חברה שנעדרת אשמה (או את מקבילתה העממית: \"לא נעים לי\") תגיע בתוך דור או שניים לאנרכיה, לדיקטטורה, או לכל סיטואציה אחרת ברוח הכאוס והדקדנס. הבעיה הישראלית היא שרגש האשמה מתנקז יותר מדי לכיוונו של מעמד אחד. תבינו לבד איזה מעמד.\nכשאני מציג במרכז הזירה את תחושת האשמה של מגדלי המשפחות ממעמד הביניים, אני לא מדבר על כך שלהיות הורה היא מלכתחילה חוויה מעוררת אשמה - אני לא אמא מספיק טובה, הילדים לא מקבלים מספיק את נוכחותי האבהית - שהרבה ארגונים מסחריים ניזונים ממנה. אני מדבר על משהו אחר, טוטאלי יותר. הורה במעמד הביניים מרגיש אשמה על שני דברים בעיקר: על זה שטוב לו, ועל זה שרע לו.\nלא נעים לנו על כך שלפעמים מצליח לנו, ומסתדר לנו ללטף את עצמנו בפריט מותרות זה או אחר. אני משוכנע שפה ושם מתייסרים הורי\nעל כך שתוך כדי המאבק המיוזע הם מוצאים את עצמם מתכננים את הטיול הבא לחו\"ל או את קייטנת אוגוסט המופקעת לילד. לכאורה, עכשיו הזמן להבליט את הכאב ולהצניע את כלי הכסף היוקרתיים.\nאם טוב לנו - רע לנו עם זה. הנה מילת הקוד שמקפלת בתוכה את כל הסיפור: פינוק. כל כך הרבה ביטויי אשמה מיותרת מזהמים את הלא מודע הקולקטיבי שלנו. אם אנחנו לוקחים בוקר חופשי על דעת עצמנו, יורדים לים ואוכלים ארוחה דשנה אנחנו מפטירים בטון מבויש ומתחטא \"ואוו.. איזו שחיתות...\". אז זהו שלא. לא עוד.\nוהגיע הזמן להעיף לעזאזל גם את תחושת האשמה המשלימה, על כך שרע לנו. הלוגיקה פשוטה: אם קשה לנו ואנחנו תקועים במירוץ עכברים בלתי פוסק, סימן שפישלנו, שאנחנו לא מוכשרים מספיק, לא לוקחים אחריות כדין יצור בוגר שאמור להתמודד מהר עם כל מצב מאתגר.\nאנחנו בולעים בשקיקה כל ספר שנוזף בנו לשפר את התפקוד הקלוקל שלנו, ולהזיז גבינות בצורה מושכלת. אני זוכר באיזו שקיקה בלעו ידידי ולקוחותי לפני שנים רבות את סדרת \"אבא עשיר-אבא עני\". כפפנו את ראשינו בהכנעה למשמע התוכחות הידידותיות והרגשנו טיפשים מטופשים על כך שלא פיצחנו קודם את סוד העושר. אגב, שנים חלפו, ועדיין לא פיצחנו את הסוד הזה - אבל לפחות הרגשנו רע. האשמה ודאי בנו.\nאולי בשבועות האחרונים יוצא לדרך מהלך פסיכולוגי-חברתי שפוי ונועז, כזה שמוריד את מפלס האשמה לרמה סבירה. אנחנו מבינים שקואצ'ינג היא טכניקה טיפולית נהדרת, אבל אינה יכול לתפקד כפילוסופיה חברתית שמחליפה ערבות הדדית ודאגת המדינה לאזרחיה, ואנחנו מבינים שגם אם אנחנו \"מפנקים\" את עצמנו פה ושם, אנחנו מגש הכסף שעליו הממסד וגופים פרטיים עושים הרבה מאוד כסף. ותעיפו את העיניים הקטנוניות שלכם מהסמארטפון שלנו."}
{"article_id": "0,7340,L-4101594,00.html", "header_title": "זה לא הכסף - זה הרצון להיות הורים טובים יותר", "full_text": "משהו זז. ההורים\nומצטרפים להתעוררות החברתית. המון דברים נפלאים ותומכים עולים על הדעת כתגובה, אבל מה שמרגש אותי יותר מכל הוא התקווה המהוססת שאולי סופסוף אנחנו חוזרים לפרופורציות. רוח טובה וחזקה שוטפת את הארץ והלוואי שתוביל את כלל קהילת ההורים לכוון את השרירים, הלב והמוח לכיוון הכל כך מתבקש: הסיטואציה הכלכלית-חברתית הדפוקה שבה אמא ואבא מנסים לתפקד.\nשנים טענתי (לא, אני לא תופס טרמפ, יש לי הוכחות מתועדות מהעבר) שהקושי האמיתי של מגדלי הילדים בארץ הקודש הוא לא שאבא לא מצליח להציב גבולות לדנה השובבה או שאמא לא יודעת להתמודד עם הפרעת הקשב של דניאל. הורים ישראלים פשוט ניסו לשרוד איכשהו (דגש חזק על מילת הקומבינה \"איכשהו\") בתוך מגרש משוגע שתבע מהם שעות עבודה מטורפות, קיצץ בשם הקפיטליזם את זמן ההורות שלהם, הציף אותם בגירויים ובאובייקטי צריכה חסרי ערך ויקרי שקל תוך שהוא מציג אותם כחיוניים, ובעיקר ניתק אותם ממקורות התמיכה הטבעיים שלהם - המשפחה המורחבת והקהילה.\nעם כל הכבוד לפסיכולוגיה, המנוע שמכתיב את ההתנהלות ההורית-ילדית הוא כלכלי. כל אותם תחלואי שוק מיתרגמים לבעיות פסיכולוגיות שהמשפחה הישראלית הסטנדרטית מכירה יותר מדי טוב: מתחים בבית, זמן קצוץ עם הילדים, שיעורי גירושין תופחים, דיכאון הורי אפרורי וכיוצא בזה מיני מתיקה.\nאז אני יודע שלדנה הקטנה יש עכשיו בעיית גבולות, ורועי מתדרדר לאחרונה בלימודים, אבל אם אמא ואבא יחזרו שעתיים מוקדם יותר למגרש הביתי ויעלו על משכבם בלילה בידיעה שהאוברדראפט הולך ומתכווץ לו למימדים שפויים, יקל עליהם לעשות את מה שהם עושים באופן טבעי טוב יותר מכל מאמן או יועצת: להיות המומחים הכי גדולים והכי אמפתיים לענייני הילדים שלהם."}
{"article_id": "0,7340,L-4108401,00.html", "header_title": "מפלצות התהילה: מה באמת רוצים ילדים כוכבים?", "full_text": "הגדולה שלי מלחינה שירים. אשכרה. פופ סביר עם מהלכי אקורדים מעניינים. הנה מה שאני הולך לעשות עם זה כרגע: כלום.\nכשילד שר, מנגן או \"עושה הצגה\" הוא בראש ובראשונה משחק. למשחק שלו, תודה לאל, אין פואנטה. בפסיכולוגית קוראים לזה \"משחק חופשי\". הוא לא צריך שיעשו עם זה משהו. בטווח המיידי הוא מבסוט. בטווח הארוך הוא מתפתח. הבעיה הראשונה היא, כמובן, שלנו, המבוגרים. קשה לנו עם נתח התנהגות משמעותי שהוא נעדר פואנטה, שאין לו תכלית ברורה, ושאינו מהווה חלק אינטגרלי ממאמץ מתוכנן לרכישת מיומנות סנסורית-קוגניטיבית-מוטורית-חרטא-ברטא.\nהבעיה החריפה יותר היא שהיום יש לנו את היכולת הטכנולוגית והמוטיבציה הצרכנית להפיק מילדים ביצוע ברמה של מבוגרים – בספורט, בדוגמנות, בשירה, נגינה ובמשחק. כאן הזמן להדביק פתקית צהובה על התודעה של כולנו: העובדה שילד יכול להגיע לרמת מבוגר אין פירושה שהוא רוצה ובעיקר אין פירושה שזה נכון עבורו. יתרונו האדיר של המשחק החופשי הוא בעצם חופשיותו ממבחן התוצאה.\nבעצם, עזבו את התוכחות שלי. לא המצאתי שום דבר. הביטו בציטוט המקומם שלהלן, שנכתב לפני כמעט 30 שנה על ידי ניל פוסטמן, סופר ומחשובי חוקרי התקשורת (שבין היתר כתב את הספר \"אובדן הילדות\"):\nתסתכלו אחורה על עשר השנים האחרונות. שימו על המאזניים שתי קבוצות לשם השוואה: כלל משתתפי תוכניות \"כוכב נולד\" מחד וכלל תלמידי בית הספר \"רימון\" למוזיקה מאידך. עכשיו נסו לברר מאיזו קבוצה צמחו יותר זמרים ויוצרים שבאמת הטביעו חותם על המוזיקה הישראלית, הכתיבו מגמות ויצרו שירים שממש נחרטו בתודעה. אני לא עובד במערך השיווק של בית הספר רימון, אבל נראה לי ששני הבדלים בולטים ניכרים בינו לבין כל הנגזרות הישראליות של אמריקן איידול: יש שם הרבה לימודים ויש שם מעט מצלמות."}
{"article_id": "0,7340,L-4083877,00.html", "header_title": "אם תתאמץ תצליח? 3 שקרים בין הורים וילדים", "full_text": "טוב, תשמעו, ברור שמדובר בפרובוקציה. המילה \"שקר\" אולי חזקה מדי, אני מודה. בעצם אני מתכוון לכמה אמיתות חלקיות ועיגולי פינות שאנחנו מסתירים מפני צאצאינו, כמה נתונים בסיסיים אודות החיים על פני הפלנטה. עכשיו יבוא אדון צדקני ויזעק: \"למה בכלל להסתיר?\".\nהנה המבזק: הקשר הסטטיסטי שבין כמות המאמץ ואיכות התוצאה אכן קיים, אבל הוא רחוק מאוד מלהיות מושלם. ישנן נסיבות חיצוניות שלא תלויות בילד, ישנם מרכיבים גנטיים (שהם באחריותכם, אם להיות פולניים לרגע). הרבה פעמים אנחנו לא נותנים לעובדות לבלבל אותנו - היינו רוצים להאמין שהעולם הוא מקום הוגן, שנותן תמורה בעד האגרה, והיינו רוצים שגם הילד שלנו יאמין בכך, ובצדק."}
{"article_id": "0,7340,L-4087259,00.html", "header_title": "מאיימים על הילדים אבל לא מקיימים? לא נורא", "full_text": "בואו, בואו כל ההורים, נתאסף במעגל ענקי מסביב לחלקת היער הזו. בואו, התקבצו והתבוננו. אני אכתוב עכשיו על בריסטול צהוב בשחור זוהר כמה משפטים, ואשליך אותם לאמצע. הנה זה בא:\nאתם יודעים מה מעניין במשפטים הללו? ש-99% מההורים מסכימים להם ו-99% מההורים לא עומדים בהם. אנחנו יכולים להטיף על חוסר תועלתם של איומי סרק עד שריאותינו יכחילו. ובכל זאת, מדי יום, בהבזק של כעס, תסכול, לחץ או ייאוש, משתחררים לחלל האוויר בארץ ישראל אינסוף משפטים דוגמת: \"רועי, אם אתה לא קם והולך עכשיו לאמבטיה, אתה לא תראה טלוויזיה כל החופש הגדול, לא תבקר חברים עד 2012, וגם לא תאכל מוצקים\".\nיצרן המשפט (אבא/אימא) מודע להיעדרה המוחלט של האמת מן הפירסום הנ\"ל בשנייה שהמשפט נטש את דל שפתיו, מה שלא מונע מבעדו מלשגר עוד אנ\"פ (איום נטול פרופורציות) בסיטואצית הלחץ הבאה.\nהאנ\"פ (איום נטול פרופורציות, להזכירכם) הוא המקבילה ההורית לג'אנק פוד – לא ממש אקט בריא, אבל סותם חורים חינוכי מהיר בשעת דחק. כולנו מאיימים ולא מקיימים, פשוט משום שהסטנדרטים של ספרי ההדרכה ההוריים פשוט לא ריאליים.\nזאת אומרת, ההמלצות להימנע מאיומי סרק הן הגיוניות ומנומקות לעילא, ורובנו אולי מצליחים לממש אותן לפרק זמן ממוקד, אבל אז החיים ותהפוכותיהם משתלטים על העלילה, התקלה בלתי צפויה טורפת את הקלפים – וההורה מרים ידיים וחוזר לסורו, הפעם כבר לא כעבריין צעיר ומתחיל, אלא בפוזיציה מסוכנת ועתירת תחושת נחיתות עזה יותר – עבריין מועד, כזה שניסה להיגמל משימוש באנ\"פ, אבל הידרדר ושב אל פיתויי הקריזה.\nאז קודם כל, הורים יקרים, תסלחו לעצמכם. ההורות הטובה והנורמטיבית שלכם נמשכת דקה אחר דקה, 24/7. איום מיותר פה ושם לא יכתים אותה. תמיד נכון להחזיק בלב סטנדרט אידיאלי לשאוף אליו, אבל יש לעטוף אותו בציפיות ריאליות ולהתאימו לשגרת החיים.\nשנית, זה שאתם חושבים שעכשיו הילד שלכם רואה בכם רכיכה רופסת נטולת שדרה, לא אומר שכך הם פני הדברים. ילד נורמלי מתוכנת לבדוק את גבולותיכם ולחקור את אפשרויות הקיום גם באזורים היותר מעצבנים – אבל בתוך נפשו פנימה בדרך כלל ברור לו מה צינור החמצן שמתדלק אותו ומשחרר אותו לעשות בלגן חביב או מחרפן.\nאתם, אמא ואבא, אתם צינור החמצן הזה, וברוב המקרים אתם משענת הביטחון ושלט ההכוונה שלו. חובתכם הקדושה היא לזכור זאת, לאחוז בחזרה את שרביט השליטה ההורי, ולא להתבוסס ברגשות אשם/יסורי מצפון מיותרים. יאללה, נקסט.\nבנוסף, ברוב המשפחות נרשמו מקרים שבהם, הפלא ופלא, האיומים קוימו. הילד רושם בזיכרון העבודה שלו גם את האינצידנטים הללו ומתחיל לפתח תפיסה ריאלית יותר של שכר ועונש. יש מומחי ההתנהגות שהיו שואפים לברוא עולם שבו על כל מעשה מוצמדת תוצאה מהירה, ספציפית ורלבנטית, אבל העולם שם בחוץ מתנהל בקצב אחר.\nשוב ושוב אנחנו נחשפים לאיומים וסיכונים שמרצדים לנו בתודעה, אבל מתממשים רק לפעמים:\nהבחורה שאתה עושה לה את המוות לא תעזוב אותך מיד, אלא רק לאחר חצי שנה, הצמיג שלא מילאת בו אוויר לא יתפנצ'ר מייד, הוא ייתן לך כמה מאות קילומטרים של חסד.\nההורות של רובנו מחקה באופן לא מודע את הסטטיסטיקה המנטלית הזו. אפשר להגיד שבאיזשהו אופן משונה אנחנו מרגילים את ילדנו למערך הסיכונים והסיכויים בעולם האמיתי.\nושיהיה ברור – איום סרק היה ונותר דבר בעייתי, לא מומלץ, שרצוי להימנע ממנו אבל, ובחיים הישראליים תמיד יש אבל, אם קצרה ידך או סבלנותך, לפחות הכן לך מבעוד מועד מספר איומים מופשטים וכוללניים בארסנל שלא מחייבים אותך לאיזשהו מימוש מדויק. דוגמה מייצגת ופופולארית לאיום המופשט הינה אמירה מז'אנר \"ליאור, אם את לא מפסיקה להציק לאוסאמה, תהיה תוצאה!\". שוב, לא אידיאלי, אבל לפחות כיסית את עצמך מבחינת מרחב התמרון.\nאז בצד הנטייה לקרוא המלצות מדודות ונבונות, בואו לא נשכח שלחיים האמיתיים שם בחוץ יש היקף, מסובכות ורב מימדיות שאף עצה או תיאוריה לא תכיל.\nשבוע טוב."}
{"article_id": "0,7340,L-4176280,00.html", "header_title": "פמיניזם? כל אשה חייבת לדעת לנקות", "full_text": "בום. אני שומעת קול נפץ וקמה ממקומי בבהלה. הילדה שברה כוס והיא עומדת ומנקה.\n\"את לא מנקה טוב\", אמא שלי גוערת בה.\n\"זה בסדר סבתא\", הילדה מנסה לרכך אותה, \"זה נראה נקי\".\n\"נראה נקי?\", אמא שלי כמעט מתעלפת, \"את חייבת ללמוד לנקות, תדעי לך. כל אשה חייבת לדעת לנקות, כי היא האחראית על הבית\".\n:\nהשיחה הזו נופלת עליי כמו רעם ביום בהיר. אני יודעת שזו דעתה, אבל לא מתאים לי שהיא תעביר את הגישה השוביניסטית הזאת לבת שלי.\nאני, כמובן, לא החוטאת היחידה. משפטים בעייתיים נשמעים חדשות לבקרים מפי ההורים הנאורים והליברליים שסובבים אותי. קחו למשל את החברה שלי, אשת קריירה מצליחה ואינטליגנטית, שלא אחת שמעתי אותה גוערת בבתה: \"מה את לובשת כל כך הרבה נצנצים? שלא יגידו עלייך בסוף שאת פרחה!\". וזה בכלל לא משנה שהילד שלה לבוש כמו צביקה פיק בימיו הטובים.\nחבר קרוב אחר סיפר לנו בגאווה ליד בנו בן ה-17 על כך שהבחור \"פשוט עילוי\", כדבריו. \"הוא דופק וזורק, והוא מביא הביתה כוּסיות - הלוואי עלי\". כן, זה היה משפט של גבר בן 40 פלוס.\nויש גם את הדברים שאנחנו לא אומרים במילים. אתם הרי לא צריכים אותי כדי להטיף לכם על דוגמה אישית. אז תגידו לי כמה בתים אתם מכירים שבהם האשה היא לא זו שמארגנת את הארוחה וגם מפנה בסיומה כשמגיעים להתארח אצלה בבית? ומי מאתנו לא מכיר נשות קריירה ראויות להערצה שעם חזרתן הביתה מתחילות משמרת שנייה, הכוללת ניקיון, כביסות וטיפול בילדים - כאילו כל היום הן ישבו רגל על רגל? וכשצריך ללכת\nלפגוש את המורה, לקנות בגדים לשיעור ספורט או חלילה הילד חולה - נחשו על מי מוטלת האחריות....\nאני מביטה בבתי ומתלבטת מה לומר. האם לעשות לעצמי הנחות ולחכות לפעם הבאה שבה תישבר לה כוס כדי להגיב על הדברים? האם בכלל יש טעם להעלות בפניה את הבעייתיות של הדברים שאמא שלי אמרה?\nבסוף אני מחליטה לעזוב את הנושא, אבל לא מתאפקת. \"מה את חושבת על מה שסבתא אמרה?\", אני שואלת. \"זה לא כזה משנה\", היא עונה באדישות, \"לי במילא תהיה עוזרת\"."}
{"article_id": "0,7340,L-4211424,00.html", "header_title": "סתם פאן? כשדור הריטלין פוגש את \"האח הגדול\"", "full_text": "\"אמא, בואי נראה יחד 'האח הגדול'\", היא מציעה לי.\n\"לא יודעת\", אני מתחמקת, \"אני לא בטוחה שאני רוצה.\nפחות\n\t נחמד לי לצפות בתוכנית. מרגיש לי קצת כמו ניסויים בבני אדם\".\n\"את בכלל לא יכולה לדעת שכל הסיפור הזה נכון\", היא מטיחה בי. קטנה כזאת, רק בת 13 וכבר מציאותית כל כך. ורק בגלל הכבוד למה שהיא אמרה אני מתיישבת לראות.\nאנחנו צופות יחד, לעתים מתגלגלות מצחוק, לעתים מחליפות בינינו הערה ביקורתית או מבט, וכיף לנו. מפעם לפעם אני ממלמלת: \"לאביבית הזאת יש מצבי רוח ממש קיצוניים, או שהיא מתגלגלת מצחוק או שהיא בוכה; תמיר מבוהל יתר על המידה, כל פעם ש'האח הגדול' קורא בשמו הוא קופץ. מוזר לגמרי; ולמה קותי ישן עכשיו, כשכולם בחוץ?\".\n\"יו, אמא, די כבר\", היא מתעצבנת, \"את לא מבינה שזו סתם תוכנית בשביל הפאן? את מתייחסת לזה כאילו את רואה 'עובדה'. כל דבר את לוקחת ברצינות. למה את לא מבינה שזאת תוכנית כיפית כזו ושלא באמת צריך לעניין אותנו כל מה שמדברים עליה? פשוט מתנתקים, רואים, צוחקים וממשיכים הלאה\".\nכשהסתיימה התוכנית שקעתי במחשבות. העובדה שהילדה, בדיוק כמו שאר בני דורה, לא מתרגשת מכל הבלגן שנוצר סביב עניין הכדורים הפסיכיאטריים לא באמת צריכה להפתיע אותי, הרהרתי. למה שתתרגש? הרי אנחנו אלה שמלמדים את הנוער של היום שפסיכולוגים ופסיכיאטרים הם דבר חשוב, עד כדי כך שבשנים האחרונות נוצר מין טרנד בו המתבגרים הולכים לפסיכולוג כחלק ממערך החוגים שלהם.\nוהאמת שזה בסדר, כי אם מישהו צריך עזרה אז עדיף שהוא ילך לפסיכולוג ויחיה חיים טובים יותר מאשר יתכנס בעצמו או חלילה ישקע במחשבות אובדניות, לא? ובאותה נשימה אנחנו מלמדים את הילדים שלנו שאם צריך כדורים אז זה לא כזה נורא, ולא רק שזה לא נורא הרי שזה גם עוזר ואפילו מומלץ. זה דור שרגיל לכדורים, שכחתם? היום כל כך הרבה ילדים נוטלים ריטלין ומדברים עליו בחופשיות, אז מה ההבדל?\nואז קלטתי שיש פה מסר בעייתי. לאן נעלמה הפתיחות שאנחנו משדרים לילדים שלנו בעניין תרופות פסיכיאטריות? מה הם אמורים להבין מכך שפתאום אנחנו אומרים להם שיש פה בעיה? והאם מישהו בכלל יכול להוכיח שמשתתפי התכנית באמת קיבלו כדורים \"סתם\", בלי שהם היו צריכים?\nוגם אם כן, למה שהילדים שלנו יתרגשו מזה? הם הרי רגילים גם לצד השני של המטבע: תרבות הרייטינג.\nהם כבר יודעים שאנשים שרוצים להתפרסם מוכנים לעשות ה-כ-ל. אנשים מוכנים לקפוץ באנג’י, לאכול ג'וקים, ללכת על חבל שתלוי בגובה מטורף - גם אם הם באמצע התקף חרדה. אז כמה כדורים פסיכאטריים אמורים להטריד אותם?\nכבר דובר ונכתב כל כך הרבה על תוכניות הריאליטי. על כך שיש יותר מדי תוכניות כאלו, על מידת ההשפעה שיש להן על המשתתפים (והדוגמה הטובה ביותר הייתה הפרישה של יובל דיין מהתוכנית the voice בגלל כל הסטרס). ואני תוהה, מתי בדיוק הפך הריאלטי עבור ילדינו הצופים בתכניות למין שעת fun מנותקת מהמציאות? איך זה שהם רואים את כל התוכניות האלה וזה מרגיש להם בדיוק כמו סדרות קומיות בנוסח \"קודי וזאק\" או \"כולם אוהבים את ריימונד\"? איך זה שהמשתתפים בתוכניות הללו לא באמת משדרים להם אנושיות ולא מעוררים בהם שום הזדהות? במקרה הטוב הם מעוררים בהם מעט אמפתיה, אבל בדרך כלל הם מפסיקים לתפקד כבני אדם והופכים לבובה שתפקידה לשעשע. האם זה לא סימן שצריך לשנות משהו? שסף הרגישות שלנו השתבש? ומה זה אומר עלינו כחברה?\nאני מתלבטת האם לצאת בהצהרה נרגשת באוזני הילדה על חובתנו המוסרית כחברה, על כבוד האדם ועל גבולות אנושיים - או פשוט לא לומר לה שום דבר. בסופו של דבר אני לא מתאפקת ומסבירה לה שיש דברים שאסור לעשות, ולא משנה מה המטרה. אני יודעת שאני שוב נשמעת כמו שידור של \"עובדה\", אבל פה המטרה דווקא מצדיקה."}
{"article_id": "0,7340,L-4100343,00.html", "header_title": "צעדת העגלות: מחאת ההורים יוצאת לרחובות", "full_text": "קבוצת\n\t המחאה של ליאת ורדי בר בשם \"צרחת האימהות הצרכניות\", ומאז הצטרפו אליה יותר מ-4,500 אנשים התומכים במאבק.\nביום חמישי הקרוב, בשעה 17:30, תצא\nמשדרות בן ציון פינת קינג ג'ורג' בתל אביב,\nובה ישתתפו המוני הורים כשהם נושאים את ילדיהם ובלונים צהובים לאות הזדהות עם מחאת האוהלים. הצעדה תעשה את דרכה לכיכר הבימה, שם תיערך תוכנית קצרה ויוצגו עיקרי הדרישות, בהן פיקוח על מוצרי יסוד לתינוקות, החלת חוק חינוך חינם כבר מגיל שלושה חודשים, הארכת חופשת הלידה וביטול התשלום הנוסף על עגלת ילדים בתחבורה הציבורית.\nהמחאה בצעדה מופנית לממשלה ולמשרד האוצר כמטריית-על לנושא, אבל גם לרשתות למוצרים לתינוקות ולמותגים בתחום - כל מי שיש לו תפקיד בשוק המשפחתי.\n\"את הרעיון הראשוני לצעדה העלו ארבע אימהות שפעילות במאבק האוהלים\", מספרת ל-ynet ליאת ורדי בר,\n\"במטרה להוציא את מחאת ההורים מחוץ לרשת האינטרנט. בתוך שעה אישרו 500 אנשים את השתתפותם באירוע, וכעת פונים אלינו מכל הארץ בבקשה לקיים צעדות מחאה דומות\".\nבשלב הזה נרשמות התארגנויות חדשות גם בירושלים, בחיפה ובראשון לציון. הפעילים מפיצים עלונים לקידום הצעדה ומחפשים נותני חסות ומתנדבים שיוכלו לספק מים וציוד נוסף למשתתפים. בשל מצעד הגאווה שמתקיים בירושלים ביום חמישי, יתקיים הפנינג המחאה רק ביום ראשון ב-17:30 בגן סאקר, בנושאי חינוך ודיור.\n\"במבט ראשון רשימת הדרישות אמנם נראית ארוכה ואולי לא ריאלית\", אומרת ורדי בר, \"אבל אני מתחברת אליה לחלוטין ומאמינה בנחיצות שלה. יש ריבוי מחאות וריבוי מסרים, ולדעתי כל אחד צריך לבחור את הקרבות שלו.\n\"אני פונה כעת לקבוצות מחאה קטנות יותר, כמו הקבוצה שפועלת להוזלת מחירי תחליפי החלב, ומבקשת שיצטרפו לקבוצה הגדולה, כיוון שריבוי המסרים פוגע באפקטיביות של המחאה ובתשומת הלב התקשורתית\".\nעומס החום בשעות אחר הצהריים אינו מיטיב עם מחאות שמתקיימות בחוץ, אבל ורדי בר מקווה שאנשים בכל זאת יצאו מהבית, אפילו לחצי שעה: \"חם וזו שעה לא נוחה להורים, אבל זאת הזדמנות פז לעשות שינוי וצריך לקחת אותה בשתי ידיים ועגלה, או פשוט לבוא עם הילד ברגל. כשסוף סוף עושים משהו יש פחות לגיטימציה לקיטורים על מה שמתרחש סביבנו\"."}
{"article_id": "0,7340,L-4075329,00.html", "header_title": "מי רוצה להפוך אתכם להורים גרועים?", "full_text": "נקודת הפתיחה של הפוסט הזה הייתה כשהבנתי שאני נפגש יותר ויותר עם גדודים של הורים לא מאושרים. אמהות ואבות טובים, שאוהבים את ילדיהם ומצליחים להעניק להם מסגרת חיים טובה – אבל רע להם.\nאם היה מדובר בזוג אחד הייתי יכול להטיל את האשמה בצורה קטנונית על אישיותם של ההורים, על ציפיותיהם, על אופן ארגון החיים שלהם – אבל לא כך הם פני הדברים. יש לפתחנו כאן תופעה קרחונית רוחשת, שאני חושש אפילו מלשער את מימדיה האמיתיים.\nשימו לב לפרדוקס הבא: להורים של שנות האלפיים יש זמינות לידע, שירותים ומוצרים תומכי הורות שהדורות הקודמים רק יכלו לחלום עליהם. ג'ימבורי ספוגיים ומוגנים. פינות, בלוגים ותוכניות של ייעוץ תחת כל מחשב רענן. מוצרי תינוק ייעודיים לכל צורך שרק תדמיינו. נדמה שאפילו עניין המחיר הכלכלי כבר לא עומד עלינו לכלותנו – יש שפע אופציות חינמיות, על האדמה ובתוך הרשת, והתחרות האינטנסיבית גם מוזילה למימדים סבירים חלק נכבד מהשירותים – אז מה בעצם הבעיה שלנו, הורים של ארץ הקודש?\nמה הבעיה? קטונתי מלהקיף את כולה או לפתור אותה, אבל בואו נזכור שכל ההיצע המפנק הזה צץ על הפלנטה שלנו רק בשלב השני, כדי לסתום צורך בוער. אני לא מתכוון, חלילה, לצורך אימהי או אבהי זועק, אלא לצורך הכלכלי הכפול של החברה המודרנית.\nראשית, אנחנו (כלומר השוק) זקוקים לכוח עבודה מיומן ומתוחכם, בעל יכולות טכנולוגיות וניהוליות, ואנחנו זקוקים לו סביב השעון והרבה מעבר לגבולות המשרד – בבית, בפרוייקטים בשטח ובחו\"ל. שנית, הישרדותה של חברת הצריכה מותנית ביצירה והטמעה של צרכים חדשים, שמולידים מוצרים/שירותים חדשים, ומחייבים את הצרכנים החדשים להוצאות חדשות. אלמנטים שבעבר היו מותרות או פשוט לא היו קיימים, התרוממו תוך שנים ספורות למדרגת כורח חיוני.\nרוצים דוגמא בנאלית? בבקשה: האגדה מספרת שלפני שנים רבות, במלוך עלינו שנות ה-80, בני האדם הסתובבו בחולות ארץ ישראל ללא טלפון נייד (!). שום צקצוק אלקטרוני לא השיגם בעודם משוטטים ברחוב או בגינת המשחקים, תוכניות שנקבעו לפני שעה לא השתנו כפונקציה של התקלה סלולרית, והזאטוטים נאלצו למקד את אלומות העניין שלהם במגלשה ולא באיי-פון.\nמתישהו, במשרד מעוצב ברומו של גורד שחקים, ישבו כמה אנשי כלכלה ושיווק מבריקים והבינו שאת כל האנרגיות (זמן, מוטיבציה, שכל) שמנותבות לכיוון גידול הילדים חובה לתעל לכיוון של יצרנות וצרכנות. מערכות החינוך החלו להאמיר את דרישותיהן האקדמיות, והאוניברסיטאות החלו לפלוט עובדים טובים יותר בעלי התמחויות ספציפיות יותר. זמן הפעילות הכלכלית השתגע ואנשים באזורי זמן שונים על פני כדור הארץ החלו להחליף דולרים זה עם זה.\nפעם, לפני שלושה עשורים, מחזור הזריחה–אור-שקיעה-חושך שימש כמסגרת יציבה שהגדירה לנו מתי מתחיל (ומסתיים) משחק העבודה והלימודים, מתי הוא מפנה את מקומו למשחק המשפחה, ומתי עושים אמבטיות ומתחיל המשחק הזוגי.\nהיום מדובר בתערובת כאוס בת 24 שעות ביממה, שמתרחשת במקביל באותו מיקום גיאוגרפי. ואני שואל את עצמי האם כל הניתוח החפוז הזה אינו מוליד מתוכו מסקנה אחת עוכרת שלווה: חברת הצריכה, במתכונתה הנוכחית, וההורות המטפחת, השפויה והטובה אינן יכולות להסתדר זו עם זו. מטרותיה של האחת פשוט אינן מתיישבות עם מטרותיה של האחרת.\nקיצוני מדי? מתלהם? בואו ניקח שתי הנחות פסיכולוגיות מקובלות ולא יותר מדי דרמטיות אודות גידול ילדים:\nובתרגום לשפת העם, שהות של לפחות כמה שעות ביום עם הילד, כאשר במהלך אותן שעות נדרשת התמסרות פעילה של ההורה לתפקיד - ולא רביצה מהצד.\nילד יכול לפתח את חריפות שכלו,\nכישוריו החברתיים ואת מיומנויותיו החושיות מוטוריות בצורה טובה גם ללא שימוש בגירויים מתועשים אלו. שימו לב שזה עוד לפני שהתייחסנו לטענה שחלק מאותם גירויים אף מזיקים לילד (מישהו אמר צבעי מאכל?).\nאי לכך ובהתאם לזאת קבעה הועדה (שכרגע מורכבת באופן דיקטטורי למדי מאיש אחד...) שהורות טובה פירושה, בין השאר, לעבוד פחות ולצרוך פחות. אך חברת הצריכה וכוחות השוק בגירסתם המודרנית פשוט אינם יכולים להשלים עם התובנות הללו. תארו לעצמכם שממחר בבוקר כ-10% מהורי ישראל יקחו ללב את מה שנכתב כאן ויפסיקו לצרוך סוג נפוץ מסויים של מזון מהיר או מותג ילדים – יש לכם שבריר מושג באיזה נזק מסחרי מדובר כאן?\nוכל הקיטור שהוצאתי כאן, בתקווה שיפול על אוזניים קשובות, הוא רק מבוא לטור הבא, שאשתדל להשלימו בתנאי שלא יתנקשו בחיי, וייגע בשאלה בוערת אף יותר: מדוע כל כך קשה להורים ישראליים להתארגן יחדיו?\nניפגש."}
{"article_id": "0,7340,L-4069287,00.html", "header_title": "לידה - מי אמר שמוכרחים? טור אישי", "full_text": "גורי אדם או גורי חיות, העיקר שיהיו גורים. כל תינוק ברחוב ממיס את לבי, ואני שמחה להיות אמא מחליפה לכל מי שזקוק לה. כלב, חתול, תוכי, קיפוד, או הילד של השכן ממול - זה לא משנה לי.\nבאופן מפתיע, ולמרות שכמו כולם גם אני חולמת על אהבה טובה וזוגיות לא הורסת, המחשבה ללדת ילד לא עלתה בי אלא בזמנים שבהם הייתי מאוהבת (מזימה ביולוגית גאונית של הטבע?). לשנייה אחת בנצח דמיינתי את עיניו של אהובי בעיני התינוק שלי... ופוף! זה עבר.\nלא עבדו עלי גם האיומים של השעון הביולוגי. שיתקתק. שיהיה לו לבריאות. לא מפחדת. אני מכירה באופן אישי לפחות חמש נשים בנות 45-43 שילדו לראשונה, באופן טבעי, ללא טיפולי הפריה קשים ומתישים. אני יודעת שאם ארצה להיות אמא, אני אהיה, עם או בלי ללדת.\nבגיל 22 מצאתי את עצמי במסדרונות בית החולים במסגרת ביקור חולים כלשהו, כשלפתע נשמעה מחדר סמוך צרחה מחרידה.\nזו הייתה צרחת כאב איומה, כאילו מופתעת מעוצמתה שלה. כל גופי סמר. קול של גבר, שקול, כמעט משועמם, אמר \"תפסיקי לצרוח, תני לעבוד\", ואני קפאתי על מקומי. עד היום, עשרים שנה אחרי, אני עדיין תוהה על עוצמתו של כאב שיכול היה לגרום לאימה שכזו.\nהייתי ליד חדר לידה, כמובן. מזועזעת, שיתפתי בהרגשתי נשים אחרות. אף אחת לא הופתעה. \"אז מה חשבת שזה, פיקניק?\", שאלו אותי. ביקשתי שיפרטו אבל נתקלתי בקשר שתיקה. רק אחת לחשה, כשאף אחת לא שמעה: \"את לא חייבת\".\nהנה מה שכותבת צביה רן, מנהלת פורום חרדות ולידה באחד מאתרי האינטרנט שעוסקים ב\n,\n\t המונח הרפואי שמתאר חרדה מפני הריון ולידה: \"ישנן אין סוף סיבות לחרדות מהריון ולידה. בלידה ראשונה יש את הפחד מהלא נודע ואילו בלידה השנייה יש את הפחד מהידוע. חלק מהנשים שמעו סיפורים נוראים על לידות קשות, והן חוששות שגם להן זה יקרה. מומלץ לנשים רגישות לא לקרוא או להקשיב לסיפורים על חוויות לידה קשות\".\nעם עצה שכזו, פלא שההכנה האימהית לדורותיה מסתכמת במשפט: \"הלידה שלך הייתה איומה ונוראית, חשבתי שאמות\". ככה, אימהות יקרות, לא בונים חומה.\nסדרות הטלוויזיה הבינו מיד שסצנות חדר לידה, או במילים אחרות פורנו רך במסווה \"רפואי מקצועי\", הוא מגנט רייטינג. כולם מאושרים נורא, אדיבים, שומרים על פרטיות היולדת ואין אפילו טיפת דם אחת לרפואה. בדיוק כמו בפרסומות לתחבושות עם כנפיים.\nאני לא מכירה יולדת אחת שלא חושבת שהקשר בין זה לבין הלידה שלה הוא בדיחה. כל מה שאני מבקשת זה שתפסיקו לעבוד עלי. תלדו שישיות מצדי, אבל תפסיקו לעבוד עלי.\n\"לאישה פה בארץ אין אופציה בכלל לחשוב אחרת\", אומרת שמרית, עורכת דין בת 43 מתל אביב. \"את אישה, משמע את יולדת. זה כאילו מובן מאליו שלשם מתנקזת כל האישיות שלך. אני זוכרת שהגעתי לבדיקות דם בגיל צעיר מאוד ופחדתי פחד מוות מהדקירה. האחות צחקה עלי ואמרה 'זה כואב לך? חכי חכי שתלדי'.\n\"לפני שנה הגעתי לקופת החולים והרופאה נזפה בי שלא עשיתי ילדים, ושזה מאוד מאוחר. אמרתי לה שבניגוד לדעה הרווחת, אני מכירה נשים מעל גיל ארבעים שילדו ילד ראשון בלי טיפולים, או כאלו שאימצו, ושנית, שאני לא מתכוונת ללדת. היא הסתכלה עלי כמו משוגעת ומאותו רגע התייחסה אלי כאל איזה יצור מוזר\".\nבבואנו, העיתונאית פליאה קטנר ואנוכי, לדבר עם נשים על לידות, לא פנינו לנשים הצעירות מדי שנסחפו בעידוד נמרץ של אימותיהן לשילוש הקדוש: חתונה, לידה וגידול ילדים. פנינו דווקא לנשים הבוגרות יותר, שבחרו ללדת (או שלא).\nכל היולדות שדיברנו איתן, ללא יוצא מן הכלל, סוחבות איתן חוויות טראומתיות למכביר, אבל רק מעטות הסכימו לשתף. \"זה היה זוועתי, אבל אני לא רוצה לדבר על זה\", היה משפט ששמענו שוב ושוב.\nאנחנו דווקא כן רוצות לדבר על זה, על מה שקורה לך, אחות יקרה, כשאת מגיעה לחדר הלידה. אולי יש דברים שתצליחי למנוע? אולי תוכלי לשמור על כבודך ועל הפרטיות שלך כשאחרים ישכחו לעשות כך? אולי תצליחי להשמיע קול כשאף אחד לא מקשיב לך? ובעיקר, אנחנו מקוות שתתפכחי. לידה היא חוויה טראומתית קשה, מכאיבה, וכנראה שהיא שווה את הסבל. עובדה. נשים חוזרות עליה שוב ושוב.\n\"כשאמרתי לאמא שלי שאני לא הולכת ללדת, היא התפלצה\", מספרת שירן, מסאז'יסטית בת 38 שמתגוררת בלוס אנג'לס. \"היא מיד רצתה לדעת מה דפוק בי והמליצה שאלך לפסיכולוג דחוף. הדבר שהכי הפחיד אותה זה שאולי אני 'לסבית פמניסטית'.\n\"היא התחילה לומר שאמות 'ערירית' ושאני חייבת 'לממש את האמהות שלי'. כשהזכרתי לה שמגיל אפס אני שומעת איזו לידה קשה ומזעזעת הייתה לה איתי, ולמה היא מאחלת לי זוועה כזו, היא נורא כעסה ואמרה שאני צריכה להתבגר ושככה נהוג.\n\"נהוג בידי מי? מי מחליט מה נהוג? הגברים? החברה? מתי נשים ייקחו אחריות על הרחם שלהן בלי שאף אחד יתערב? זה היה אותו דבר כשהייתי רווקה. היא כל הזמן לחצה שאתחתן, למרות שהנישואים שלה עם אבא שלי היו גיהינום\".\n\"מדהים איך נשים נחנקות עם הטראומה ולא מוציאות אותה החוצה\", אומרת אושרה קפרא, 38, קוסמטיקאית מרמת גן שילדה לפני חצי שנה את בתה הילה. \"אין מצב שהלידה 'עוברת לידך'. אין מושג כזה 'לידה קלה'. זה סוג של הלם, שוק קשה שחייבים לנקות מהמערכת ולהעביר מסר לאחרות.\n\"שתיקת הנשים לא מובנת לי. איך עוברים משהו כל כך חזק ועוצמתי ולא מדברים עליו? רק היום אני מבינה שהיא בעצם הייתה לידה 'רגילה' ולכי תדעי מה קורה לנשים שהלידה שלהן מסתבכת. המילים הראשונות שאמרתי לאמי ואחותי כשיצאתי משם היו 'זה גיהינום, זה מרשם של השטן'.\nקפרא מעידה על עצמה כמי שמסוגלת להתמודד עם כאבים חזקים, אבל שום דבר לא הכין אותה לכאב הזה. \"זו הייתה סטירת לחי איומה. כל כך הרבה שנים רציתי להתחתן ולהקים משפחה גדולה וזה לקח המון זמן וטיפולים. לא הגעתי לחדר לידה כילדה צעירה שלא מבינה כלום, אבל קיבלתי את שוק חיי. האפידורל לא עבד, והרגשתי את האצבעות של המיילדת בתוכי\".\n\"הכאב הוא כמו שוט שמצליף בלי הפסקה על גב פצוע ומדמם. הרגשתי שכל האיברים הפנימיים נקרעים לי והתחושה הייתה לנסות להוציא אבן ענקית מהטוסיק. זה פשוט מטורף.\n\"הייתי עסוקה בהישרדות, רק שהילדה תהיה בריאה ותצא כבר. כשהראש עמד לצאת, ביצעה הרופאה שני חתכי חיץ. הייתה לי מיילדת מדהימה, אבל היא לא יכלה לעזור לי עם הכאבים. ממש גזרו אותי, והרגשתי הכל. את תחושת השריפה והדם שנוזל ממני כמו מים\".\nאחרי שהתינוקת יצאה, קפרא חשה בעיקר הקלה. \"כל הסיפורים על רגש אימהי שמיד אמור להציף אותך הם בולשיט. באותו רגע רק רציתי שהכל ייגמר. אחר כך תפרו אותי פעמיים, במשך כמעט שעה. הם רצו להכניס אותי שוב לחדר לידה ולהרדים אותי. זה לא אנושי.\n\"יש לי מזל שאחרי הלידה אמא הייתה צמודה אלי ורק דאגה לרווחתי. היום היחסים שלנו קרובים מאי פעם. אחרי שיצאתי משם קמתי כאילו כלום לא קרה והמראה של התינוקת שלי שנרגעה רק בידיים של אבא שלה, היה שווה הכל. היא נולדה ביום ההולדת שלי ואין מתנה יפה מזו\".\nשיילי אמיר, 42, מדריכה רוחנית ומתקשרת, אם לארבעה מצפת, חוותה כבר קשיי לידה אבל למה שקרה לה בלידה הרביעית היא לא ציפתה. \"כשכאבי התופת החלו, היה לי ברור שברגע שאלחץ מהכאב - איקרע כולי. הרחם שלי לא היה בנוי לכל זה\". רופא קופ\"ח שליווה את ההריון הזהיר את שיילי שהיא צריכה להתכונן לילד ענק.\nבעקבות האפידורל שקיבלה לא הרגישה אמיר את פלג הגוף התחתון, והחלה להקיא. \"אמרתי לבעלי שמשהו לא בסדר, ואמרתי למיילדת שאני מרגישה שאני מדממת. אם אני רדומה ובכל זאת מרגישה משהו, כנראה שהמצב ממש לא טוב. היא עשתה תנועת זלזול עם היד כתגובה, תוך כדי הכנת תה\".\nבעלה של אמיר ניגש לרופא וזכה לתשובה שמדובר בתחושה שנובעת מהאפידורל. \"באותו הרגע איבדתי את ההכרה\", מתארת אמיר. \"הכניסו לי שתי מנות דם והעבירו אותי למיטת חדר ניתוח. תוך כדי כך שברו לי את השיניים והרופא כתב בדו\"ח שהדבר קרה כתוצאה מכך שהנשימו אותי, אבל באותו שלב הייתי ערה ואני זוכרת הכל\".\nתוצאות האירוע היו קשות: לאמיר היה קרע ברחם שלא ניתן לאחות, והיא איבדה את ההכרה בשנית. \"הרופאים כרתו לי את הרחם בלי אישור של בן משפחה ודיברו עם בעלי רק לאחר מעשה. הייתי חבושה בבטן במשך יומיים, והבטן עצמה הוחזקה בקליפסים. שבועיים נוספים העברתי במחלקת יולדות בהתאוששות, מחוברת לצינורות ולנקזים, אבל ההתאוששות האמיתית לקחה עוד חמש שנים.\n\"לא תפקדתי בבית. כאב לי והייתי תשושה. היה קשה לי להתמודד עם העובדה שמצד אחד יש לי תינוק חדש בבית וצריך לטפל בו, ומצד שני עם ההבנה שאני לא יכולה לעשות יותר ילדים, שלקחו לי את הרחם ואת הבחירה. עצם העובדה שהצוות הרפואי שלל ממני את הבחירה - זה הדבר העיקרי שהיה לי קשה לעכל.\n\"אני באה ממשפחה שבה לא דיברו אף פעם על נושאים כאלו, ואמי מעולם לא הכינה אותי ללידה. חשוב לברר לפני הלידה את הזכויות שלך ולבדוק שאת מגיעה לבית חולים שבו מכבדים את היולדת ואת גופה ונותנים בו פרטיות ראויה. אחרת הטראומה קשה אף יותר.\n\"כנשים יש לנו יכולת להתגבר על דברים קשים מאוד, אבל בעקבות החוויות שלי אני מאמינה שנשים יודעות מה נכון עבור הגוף שלהן. אם היו מסכימים איתי שהילד שלי גדול ומקשיבים לי - כל זה לא היה קורה\".\nהמשפט שאולי מסכם באופן הכי ברור את הקומפלקס נשים-לידה-אימהות נמצא בתשובתה של אושרה קפרא. אחרי תיאורי הלידה הקשים שלה, שאלתי אותה אם תלד שוב. התשובה, נחשו... הייתה \"כן, כמובן\". עם זה, קהל נכבד, אי אפשר להתווכח. והעיקר שיהיה במזל טוב."}
{"article_id": "0,7340,L-4183207,00.html", "header_title": "הייתם רוצים לראות את הבת שלכם בסרט כחול?", "full_text": "\"אמא, אני רוצה להתחפש לנסיכה\", הילדה מצהירה בפניי בזמן שהיא מתבוננת בעלון פרסומי.\n\"נסיכה?\", אני מופתעת, \"זה לא קצת תינוקי בשבילך?\".\n\"את חושבת? תסתכלי, זה נראה דווקא בסדר\", היא קמה מהספה וניגשת אליי עם העלון בידיה.\nעד שהיא מגיעה אליי אני מספיקה לדמיין בראשי תחפושת קלאסית של נסיכה, עם שמלת קצפת מבריקה בצבעים עזים, כזו שהילדה תיראה בה כמו דיאנה בימיה הטובים. ובכל זאת, בגילה המתבגר, אני מהרהרת, היא עלולה להיראות בתחפושת כזו פתטית לחלוטין.\nואז מגיעה לידי העלון ואני לא מצליחה לזהות בעמוד הפתוח לפניי אף נסיכה.\n\"הנה\", הילדה מחדדת את הבנתי, \"זה פה. כתוב 'נסיכה'\".\nובאותו הרגע עיניי חושכות. הנסיכה המדוברת היא נערת פלייבויי טיפוסית, \"פצצה\" בלונדינית ששמלת הנסיכה שלה מגיעה לה בערך עד סוף התחת. ואם זה לא מספיק, הפרונט של הנסיכה המשודרגת מציג בגאווה מחשוף שלא משאיר מקום להרבה דמיון.\n\"מה זה?!\", אני מזועזעת.\n\"נסיכה\", הילדה אומרת בשיא האדישות, \"ויש פה עוד תחפושות: כיפה אדומה, שלגיה, שפנפנה\".\nאני מדפדפת בחוברת ומביטה בכל התחפושות - כולן באותו סגנון, רק השמות משתנים מדמות לדמות. המכנה המשותף הבולט: ציצי בחוץ ותחת חצי בחוץ. מכנה משותף נוסף: לכל הדוגמניות הבעה זהה - מבט ישיר, מפתה וסקסי לעבר המצלמה.\n\"מאיפה הבאת את זה?\", אני מזדעקת וישר מתחילה לחשוד שאיזה פדופיל נתן לה את החוברת בדרכה הביתה.\n\"קיבלנו את זה עם העיתון\", היא עונה בתמימות, \"הנה, תראי, כתוב שהתחפושות האלה מתאימות לגיל שלי\".\nאני חוזרת לדפדף בחוברת, הפעם בריכוז רב יותר, ונשמתי נעתקת. \"יש פה אפילו שפנפנה של פלייבוי עם ביריות?!\", אני מזדעקת.\n\"מה זה בריות?\", הילדה לא מפספסת, \"הגרבונים האלו? נחמד, לא?\".\n\"לא!\", אני צורחת, \"לא נחמד בכלל\".\nאני מחזיקה את החוברת וזה מרגיש לי בדיוק כמו עלון של ספריית וידאו שיש בה סרטים כחולים ומעודדת אותך לבחור מה בא לך היום: לצפות במציצה לוהטת מכיפה אדומה או לראות את היפהפייה הנרדמת מעירה אותך לחיים.\nאני מנסה להיזכר למה התחפשתי כשאני הייתי בגיל של הבת שלי. גם אני התחפשתי לנסיכה, לכיפה אדומה, לכלה, לקאובוי. אמנם לבשתי אז ג'ינס צמוד, קשרתי את החולצה המשובצת בפופיק ואפילו פתחתי כפתור בחולצה - אבל עדיין נראיתי כמו ילדה בת 12 ולא כמו זונה.\nאם להודות על האמת הדבר הסקסי ביותר בתחפושת היה מבחינתי האיפור. הייתי כל כך מאושרת שאני יכולה להתאפר ופנטזתי על זה במשך חודשים. תכננתי במדוייק איך אמשוך את שפתיי בגוון ורוד, אצייר מעל ריסיי קו שחור ואפילו אשים סומק! וכשהגיע פורים יצאתי לרחוב בגאווה, בטוחה שאני הכי יפה בעולם.\nומה קורה היום? היום הן מתאפרות לבית הספר באופן קבוע, שמות מסקרה, עיפרון וגלוס, ומבחינתן איפור זה מצרך חובה שבא יחד עם התלבושת האחידה. אז פלא שהן מחפשות משהו קיצוני יותר?\nמה שעוד מטריד אותי זו השאלה כיצד בכלל הגענו למצב הזה? הרי זה לא שיצרני התחפושות מנסים לשווק לנו משהו שאין סיכוי שנקנה. כנראה שאלפי נערות רוכשות את התחפושות הללו, ובעצם הבדיחה היא על חשבוננו - ההורים.\nהאם ייתכן שהיצרנים יוצאים מנקודת ההנחה שאבדה לנו הסמכות ההורית? האם המצב גרוע כל כך שברור להם שגם כאשר הילדה תאמר \"אני רוצה להתחפש כמו שפנפנה של פלייבוי\" נענה לה בשקט: \"אה, אם כולן מתחפשות ככה, אז בטח שנקנה לך\", ולעצמנו נחשוב שאין ברירה, ואנחנו לא רוצים שהיא תהפוך ליוצאת דופן ופשוט נחליק את זה ונאמר שהיום הזמנים השתנו, ושצריך לזרום עם הנוער, ושזה בסדר.\nאז הורים, הגיע הזמן שנתעורר ונבין שזה לגמרי לא בסדר! כל הורה שרואה את הבת שלו מודדת תחפושת שבה היא נראית כמו לוליטה קטנה, כשחצי מהאיברים הפרטיים שלה בחוץ, יודע את זה טוב מאוד. וגם הניסיון של ההורים היצירתיים בינינו להכריח אותה ללבוש מעל התחפושת ז’קט, כדי שיסתיר את המחשוף, או גרבונים אטומים, כי החצאית קצרה מדי - עדיין לא הופך את המצב לסדר.\nהגיע הזמן שנתפכח! הגיע הזמן שנעצור, נסתכל לעצמנו בעיניים\nונודה שהרצון שלנו לרצות את הילדים בכל מחיר עבר כבר מזמן את גבול הטעם הטוב.\n\"נו, אז זה בסדר, נכון?\", היא שואלת אותי, \"נלך לקנות את התחפושת הזאת?\".\n\"לא!\", אני אומרת לה, \"אני לא קונה לך שום תחפושת בסגנון כזה\".\nועכשיו אנחנו בבעיה. הילדה שלי עדיין רוצה להתחפש לנסיכה, ולכן היא מחפשת תחפושת אחרת - כי אני החלטתי לשים לכל העניין הזה סוף. אני מאחלת לה שהיא באמת תצליח למצוא.\nואם החנויות לא יספקו לה אחת כזו, אולי סופסוף תהיה לה הזדמנות להיות יצירתית וליצור אותה בכוחות עצמה ובכוח הדמיון. בהנחה שהיא לא צופה בסרטים כחולים, אני מניחה שתצא לה תחפושת ראויה יותר ממה שמציעים העלונים."}
{"article_id": "0,7340,L-4196168,00.html", "header_title": "הדלק ל-8 שקלים: \"המכונית מתקררת בחניה\"", "full_text": "מחיר הדלק מרקיע שחקים, והנהגים מתלבטים אם כדאי בכלל לסובב את המפתח ולהניע את כלי הרכב. חלק מהם, ששוחחו אתמול (ג') עם ynet, מודים שכבר ויתרו.\n\"בגלל התייקרות הדלק בשנה האחרונה, המכונית שלי פשוט מתקררת בחניה\", מספרת עינת מתל-אביב. \"אני מזיזה אותה אולי פעם בשבוע כי אני פשוט לא מוכנה לשלם את המחירים האלה יותר, ועדיין אחזקת הרכב החודשית עולה לי בערך אלף שקל. 7.20 שקל לליטר עוד הצלחתי איכשהו לשלם, אבל אני לא מתכוונת לשלם יותר מזה. אני חושבת שזו חוצפה, ופשוט מיואשת מהמצב\".\nבינואר 2010 האמירו מחירי הדלק למה שחשבו אז כשיא של כל הזמנים: 7.1 שקל לליטר. בעקבות העלייה במחיר\nבמחאה על ההתייקרות, ואף הביא לכך שראש הממשלה והשרים סיכמו בצעד חריג\nהמוטל\n\t על הבנזין, אך למשך חודש אחד בלבד. העלייה הנוכחית במחיר חוצה רף חדש -\n.\nהבלו הוא מס שמשלמים לממשלה כשקונים ליטר בנזין, שעמד על כ‭2.25-‬ שקלים לליטר בפעם הקודמת כשחבית נפט עלתה מאה דולר (‭.(2007‬ כיום הוא מגיע ל‭3-‬ שקלים לליטר. העלאות הבלו הוסיפו אם כן 75 אגורות לליטר בנזין בהשוואה לסוף‭. 2007 ‬ בנוסף לבלו גובה המדינה מהבנזין גם מס ערך מוסף, וכיוון שהמע\"מ מוטל גם על הבלו, זהו מקרה מובהק של מיסוי כפול. העלאות המסים היזומות על ידי הממשלה תרמו אם כן כ‭1.25-‬ שקלים להתייקרות הבנזין בהשוואה לפרק הזמן הקודם שבו חבית בנזין עלתה כ‭100-‬ דולר.\n\"אני לא מבינה את השיקולים של הממשלה שמחליטה להכביד עוד יותר על בעלים של כלי רכב, וכאזרחית מדינת ישראל אני מרגישה שלנוכח המצב של התחבורה הציבורית מכונית בשבילי היא חובה\", ממשיכה עינת. \"אבל זה הפך פינוק לעשירים בלבד. למה אני צריכה לשלם 50 אחוז יותר מסים על הזכות להגיע ממקום למקום ברכב פרטי? גם אם התחבורה הציבורית הייתה טובה לא הייתה סיבה לשלם את המחירים האלה\".\nלימור אברמוביץ', בת 50 ואם לילד בן 6, גרה בתל-אביב. \"נאלצנו לוותר על המכונית למרות שהחלום שלנו הוא לגור מחוץ לעיר. אנחנו חייבים להישאר בתל-אביב כי התחבורה יקרה מאוד. בזמן\nהאחרון אני לוקחת את האופניים לסופר, כל הסידורים שלי עברו לאופניים. גם אם יהיה לנו רכב, הוצאות הדלק זה משהו שאנחנו פשוט לא יכולים לאפשר לעצמנו. זה מונע מאתנו לעבור אל מחוץ לעיר ומצמצם את אפשרויות הבחירה שלנו\".\n\"איך רוצים לפתח את הפריפריה כשאין מספיק עבודה שם ואין מספיק תחבורה ציבורית טובה שיכולה להביא ביעילות אזרחים פעמיים ביום משם לפה?\", שואלת לימור. \"במצב הקיים, כל מי שאין לו כסף לדלק פשוט שבוי במרכז הארץ\".\nשלמה יעקב מבאר-שבע מגדיר את עליית המחירים קטסטרופה. \"זה שיגעון. גם כשחבית נפט עלתה מאה ומשהו דולר המחיר לא היה כזה. אנשים לא יוצאים למחות כי העשירים לא יילכו למחאה ולעניים אין אוטו. לא נראה לי שמחאה תעזור. אין מה לעשות\".\nסופי ברטל, סטודנטית במכללת ספיר ואם לתינוקת קטנה, מיואשת. \"זה לא קל. כל שבוע 250 שקל הולכים על דלק. נסיעה אחת למכללה זה כבר 80 שקל. מה-17 בחודש כבר קשה להסתדר, וסוחבים איכשהו עד ל-30. החיים לא קלים. למחות? מחינו, יצאנו. מה עוד אפשר לעשות?\".\nגם לאופנוענים לא קל. דור, חייל בשירות סדיר ובעל אופנוע, סיפר: \"זה כואב בכיס. מאוד. ההורים עוזרים לי, אבל במקום למלא מיכל ב-70 שקל אני ממלא ב-80. זה מוגזם להעלות ככה מחירים, קשה להתמודד עם זה. אפילו אני כחייל מרגיש את זה בכיס\". נוסע אחר, דורון, סיפר כי כעת הוא חושב היטב על כל נסיעה: \"כשאני צריך לנסוע מחוץ לעיר אני לוקח רכבת או אוטובוס. אני משלם כ-2,000 שקל על דלק בחודש. הילדים שלי ואשתי משתמשים במכונית, ואני משלם\".\nדוד ישראל, אב לשלושה בן 49 מגן יבנה, מדגיש כי הגזרה קשה מכל עבור מי שחיים הרחק מהמרכז: \"אני נוסע על ציר יבנה-פתח תקווה 100 קילומטר כל יום, ולמרות שמקום העבודה שלי משתתף בהוצאות זה לא תמיד מכסה. צריך להוריד את גובה המסים, לא יכול להיות שהם כאלה גבוהים, וצריך לעודד מעבר לרכב חשמלי\".\nעובדת היי-טק מאזור המרכז אמרה: \"זה יעלה לממשלה ביוקר, שוב יהיה קיץ חם.\nזה תירוצים, בא לי לבכות. מי שלא מרוויח הון מתקשה לפרנס את עצמו בימים אלה\". יהודית מרמת-גן, לעומת זאת, מודה: \"ברור שזה יקר יותר, אבל אני לא אסע פחות\". עמית סימנטוב, בן 28 מחולון, הוסיף: \"אנחנו מדברים על זה שאנחנו רוצים לדפוק את האיראנים, אבל האיראנים דופקים אותנו\".\nירון ממצל, בן 55 ממבשרת ציון, הוא איש מחשבים, וטוען כי לו הייתה תחבורה ציבורית נוחה, היה משתמש בה: \"הייתי נוסע ממבשרת למרכז, אבל פה אין תדירות כמו באמריקה או באנגליה, שם יש רכבת תחתית\". נהגת קטנוע בת 26 מהמרכז לא רואה את עצמה עוברת לתחבורה הציבורית: \"בארץ זה לא נגיש ונוח. אולי אם הייתה משתפרת רמת הנגישות\".\nתושב השומרון בן 47 סיפר כי בתוך עיר מגוריו הוא משתמש באופנוע, אבל כמנהל פרויקטים אין לו אפשרות לוותר לגמרי על המכונית. \"התחבורה הציבורית לא רלוונטית לאנשים מסוימים. למקומות כמו רעננה אני לוקח רכבת, אבל זה רק אם היא נוסעת באותו יום\".\nשחר נווה מההתנחלות נעלה, אמר: \"זה המון כסף. משפחה שמרוויחה שכר ממוצע נורמלי לא יכולה להחזיק אוטו, אבל אין לה ברירה. אני יודע שלי אין ברירה, ואני לא יכול למכור את האוטו כי אין לי איך להתנייד. מה שכן, זה יגרום לי לחשוב פעמיים על כל נסיעה. אם אחזור למרכז הארץ לא אחזיק אוטו, לא במחיר הזה\".\nשלום בלוך ממודיעין לא רואה תקווה: \"האמת היא שאם היינו יכולים היה טוב לצאת לחרם ומאבק כמו שעשו במחאת הקוטג', אבל הבעיה היא שפה באמת תפסו אותנו בביצים, ואין אף בעל עבודה או משפחה בישראל שיכול להתנהל ללא רכב.\nגם אם תשתמש אך ורק במוניות ובאוטובוסים תספוג את העלייה במחירים, כי גם הם משתמשים בסופו של דבר באותו דלק. הממשלה יודעת את זה ומנצלת את זה\".\nערן טננבאום מירושלים דווקא חושב שיש מה לעשות. \"אנחנו חייבים לצאת למחאה אדירה, לסגור את הכבישים, לחסום את משרד ראש הממשלה ולא להותיר להם אפשרות מלבד להוזיל את מס הבלו. הדבר הזה עבד בעבר והוא יעבוד שוב אם האוצר יבין שיש כאן חבית חומר נפץ. בינתיים הוא מבין שהציבור נאנק תחת העול ההולך וגובר, פה ושם זועק מכאבים, אבל משלים עם המציאות השחורה. זה לא צריך להיות ככה. בידנו הכוח\"."}
{"article_id": "0,7340,L-4200101,00.html", "header_title": "\"כל ערב 'האח הגדול' יקרא לך ואת תקחי כדור\"", "full_text": "הבוקר (יום ה') חושף \"ידיעות אחרונות\" עדות נוספת של משתתפת לשעבר בתוכנית, שסיפרה על ההתנהלות שהביאה אותה לקבל תרופות בבית האח הגדול. לדבריה, הפסיכיאטר ד\"ר אילן רבינוביץ' עודד אותה לקחת את התרופה כשאמר לה כי היא חייבת להתאפס והציע לה כדור \"על מנת שיאזן אותך\".\n\"יצאתי מהחדר של האח הגדול. אחרי כמה דקות קראו לי עוד פעם, אילן (הפסיכיאטר ד\"ר אילן רבינוביץ') יושב בחדר\", היא מספרת. \"זה היה ממש כמה ימים לפני ההדחה. הוא מנשק אותי, מחבק אותי, הוא אומר לי, אני מעריץ שלך. את לא מבינה איך אני אוהב אותך, איך התמודדת עם... את בחורה נדירה ומרעיף עליי מחמאות ומחבק אותי. תשמע, יושב בנאדם זר שפתאום מחבק אותך, זה עולם אחר. אתה יודע, אתה אומר, זה אבא שלי, זה אמא שלי, אני נותנת בו את כל האמון שלי.\n\"הוא אומר לי – אבל תקשיבי... את בוכה יותר מדי ומצד שני את צוחקת יותר מדי. יש לך את האפס אנד דאונס. את בקצה. את מגיעה למצב שאת חייבת להתאפס על עצמך. אז אמרתי לו – תשמע, קשה לי, אני נורא מתגעגעת ... וכל זה. אז הוא אמר – תקשיבי, אני נותן לך, אני מציע לך כדור על מנת שיאזן אותך, ואת תקשיבי לי...\".\nבתחקיר נרחב שיתפרסם מחר במוסף \"7 לילות\" של \"ידיעות אחרונות\" חושף העיתונאי רז שכניק את המציאות המטרידה שמאחורי המצלמות. לפי עדויות של שישה מתמודדים ב\"האח הגדול\", הם קיבלו כדורים פסיכיאטריים על ידי הפסיכיאטר ד\"ר אילן רבינוביץ', וזאת בידיעתה של ההפקה, ששכרה את שירותיו.\nבחלק מהמקרים החל הטיפול התרופתי עוד לפני שהמתמודדים נכנסו לבית \"האח הגדול\", והשתתפותם בתוכנית הותנתה בהסכמתם לטיפול זה. במקרים אחרים, במהלך השהות בבית, זומנו המתמודדים לחדר האח הגדול, שם המתין להם רבינוביץ' ושכנע אותם לקחת כדורים, בהם כאלה המשמשים לטיפול בחולי סכיזופרניה. במקרים רבים לא הוסבר מהן תופעות הלוואי של התרופות שנדרשו לקחת, אלא נאמר להם שזה ירגיע, ישפר את כוחותיהם, יסייע להם לישון וכדומה. רובם מספרים על תופעות לוואי דומות כמו סיוטים בלילה, בלבול, בכי ועייפות מוגברת.\nבהמשך מספרת המשתתפת, שלדבריה ניתן להאזין בהקלטה המצורפת, כיצד שוכנעה לקחת את התרופות. \"תאמיני לי ... אני יודע, אני יודע מה אני אומר לך, את אהודה בחוץ, אוהבים אותך, חולים – ככה, נשבעת לך ... במלים האלה – חולים עליך (אמר לה ד\"ר רבינוביץ'), אבל את חייבת-חייבת להירגע. את חייבת כאילו להיות בבלנס. אמרתי לו – או-קיי, מה אני צריכה לעשות? הוא אמר לי – אני אביא לך כל ערב. האח הגדול יקרא לך ואת תיקחי כדור. אמרתי לו – מה זה הכדור הזה. הוא אמר לי – כדור הרגעה.\n\"אני, את האמת, ישר ככה נכנסתי לחרדות. אמרתי לו – תקשיב, אני לא יודעת מה זה הכדור הזה, אני בחיים לא לקחתי כדורים. אני לא יודעת. אני לא מושפעת מהדברים האלה. הוא אמר לי – אין לך מה לדאוג. זה משהו שרק יעשה לך טוב. ואם את תקשיבי לי, את מגיעה לגמר.\n\"הוא אמר לי ב... אני נשבעת לך עכשיו, אם את מקשיבה לי, את מגיעה לחמישייה של הגמר. כן. באלו המילים. אז אמרתי לו – תקשיב, אני צריכה לחשוב על זה. טוב. ביי, ביי, תודה שבאת. אוהב אותך. אוהבת אותך. חולה עליך. טה-טה-טה. יצאתי מהחדר. הוא יצא. לא זוכרת בדיוק מבחינת זמנים, אבל אחר כך כן נכנסתי לאח הגדול ודיברתי עם יורם (זק, עורך התוכנית). ויורם מבחינתי היה האלוהים של הבית.\n\"אני ממש כאילו, כן, אני יודעת. בקיצור, אמרתי לו, תקשיב יורם, כאילו האח הגדול, ככה וככה אילן אמר. הייתי בשיחה, כאילו הוא שמע את השיחה. הוא אמר – תקשיבי, הוא הפסיכיאטר, הוא יודע מה הוא אומר. אמרתי – אבל מה זה הכדור הזה? מה זה? הוא אומר לי – זה משהו שיעשה לך רק טוב. זה משהו שיאזן אותך וזה משהו שכן ירגיע אותך ואת צריכה את זה בבית. את נורא מתגעגעת... וזה יכניס אותך לבלנס. זה יכניס אותך לאיזון\".\nהעיתונאי רז שכניק חושף עוד כי שיינפיין הוחתם על חוזה שמעניק לו 250 אלף שקל מ\"קופרמן הפקות\" תמורת הובלת 50 תוכניות בנושא טיולים, במסגרת שידורי הזכיינית קשת ערוץ 2. החוזה נחתם לפני כשנה, לאחר ששיינפיין הגיע עם ידידתו לאלעד קופרמן, מפיק \"האח הגדול\", וסיפר על העוול שבוצע לו – לטענתו - בתוכנית.\nשיינפיין טוען, כי למעשה הוחתם על החוזה כדי לא לתבוע בעתיד את הפקת \"האח הגדול\". \"שמעתי שטוענים שניסיתי לסחוט כסף ושאני רודף בצע\", אומר שיינפיין, \"ההפקה של 'האח הגדול' עושה כל שביכולתה כדי להכפיש את שמי וטוענת שאני עושה את הדברים מתוך רצון להתעשר. הדבר הזה עומד בניגוד גמור לעובדה שבידי חוזה תוקף על סך 250 אלף שקל שאני אמור לקבל מחברת קופרמן הפקות עבור תוכנית טלוויזיה. חלק קטן מהתוכניות אף צולם. די תמוה שאני מוותר על חוזה כזה אם אני רודף בצע\".\nבתגובה חדשה שפרסמה אתמול \"קשת\" היא מאשרת לראשונה את הממצא המרכזי בתחקיר \"ידיעות אחרונות\", ולפיו שישה דיירים אכן קיבלו כדורים פסיכיאטריים בבית \"האח הגדול\".\nמקשת ומהפקת \"האח הגדול\" נמסר: \"הטענות נגד התוכנית חסרות שחר. מבדיקה שערכנו רק שישה מתוך כ-100 מתמודדים מארבע עונות התוכנית זכו לטיפול תרופתי. זה אחוז נמוך מאוד ביחס לתכניות בעולם.\n\"הפקת 'האח הגדול' חוזרת ומבהירה כי כל טיפול שניתן מנוהל אך ורק על ידי אנשי מקצוע ועל פי שיקול דעתם. ליווי הדיירים והדאגה לשלומם נעשים במלוא הרגישות, האנושיות והמקצועיות. מושקעים מרב המאמצים על ידי אנשי המקצוע הטובים ביותר. כך היה וכך יהיה\".\nד\"ר רבינוביץ' מסר בתגובה: \"הטענות שקריות ומופרכות. מטרת שיינפיין היא הפעלת אמצעי סחיטה ואיומים לשם התעשרות. מתן הטיפול לשיינפיין נעשה מתוך אוטונומיה מלאה לעריכת הטיפול המקצועי ביותר, תוך שמירת סודיות מלאה של תוכנו. נוכח הבעיות הקשות של שיינפיין, סברתי כי טובתו הרפואית היא השארתו בבית 'האח הגדול'\"."}
{"article_id": "0,7340,L-4234732,00.html", "header_title": "\"איזה כוסית את, באמא שלי\"", "full_text": "אני צועדת לידה, מוודאת שהיא נעה לצידי בשוק הדחוס, מנסה להימלט מהקולות ומהריחות ובתוך כך להגן עליה. היא מצידה מהלכת בראש זקוף, חצי ילדה-חצי נערה שהגיעה לשם די במקרה, בוהה בכול במין חצי פליאה-חצי בוז. אנחנו מטיילות בשוק בירושלים במסגרת סיור קבוצתי. הקבוצה התקדמה כבר מזמן ומשום מה שתינו נותרנו מאחור.\nחבורת נערים עוברת מולנו, והם צוחקים ומדברים בקול. פתאום הם קולטים אותה, ואני רואה איך עיניהם ננעצות בה, ובמבטים חודרים הם סוקרים אותה באיטיות מכף רגל ועד ראש. אחד מהם מפטיר: \"כוסית\", ושורק לאות הדגשה. היא מביטה בהם, ספק חוששת ספק מוחמאת, והם הולכים ומתקרבים. אחד הנערים מחייך אליה, ואני נלחצת. \"בואי כבר\", אני אומרת, אוחזת בידה ומובילה אותה בין ההמון - הרחק מחבורת הנערים.\n\"ראית איך הם הסתכלו עלי?!\", היא שואלת אותי.\n\"כן, ראיתי\", אני עונה, מתלבטת האם עלי להוסיף משהו בעניין.\nגם אחרי שהטיול כבר הסתיים אני עדיין מוטרדת. אני מרגישה שאני צריכה לקיים איזושהי שיחה עם הילדה, מעין פרומו של \"להיות אישה\". אבל לא ברור לי מה אני בדיוק רוצה להגיד. אני מרגישה צורך להזהיר אותה מהמין הגברי, להסביר לה שלא כולם כאלה חמודים וטובי לב ולברר איתה עד כמה היא מעודכנת בגל החדשות האחרונות, שכוללות אינספור מקרי אונס ורציחות. אני מונה בראשי את כל הטיפים שאני רוצה לתת לה בחבילת ה\"תשמרי על עצמך\": אסור ללכת לבד במקומות חשוכים, אסור לנעוץ מבטים, לא לדבר עם זרים, ועוד ועוד. טיפים שנראים לי חיוניים לשמירה על ביטחונה.\nופתאום יש לי פלשבק עצבני לימי נעוריי, כשהייתי בדיוק בגילה: אני חוזרת הביתה לבד ממסיבה בחצות הלילה, כי חברה הבטיחה לי שתלווה אותי עד פתח הבית והתחרטה ברגע האחרון. אני מלאת פחד, רצה לבדי ברחוב החשוך. אני רצה ורצה והפחד הכי גדול שלי הוא שמישהו יחכה לי בחדר המדרגות. אני מתפללת בכל לבי שהכול יהיה בסדר, רצה מהר יותר, מגיעה לחדר המדרגות בצעדים זהירים, מדליקה את האור, מחזיקה בידי את המפתח ומנסה לעלות במדרגות כמה שיותר מהר. כשאני מגיעה לדלת הכניסה אני מנסה, באצבעות רועדות, להכניס את המפתח לחור המנעול. אני פותחת את הדלת וסוגרת אותה במהירות, נועלת אחריי. אני מציצה בעינית וקולטת שמישהו עולה במדרגות. הלב שלי פועם בחוזקה ואני מרגישה שניצלתי.\nעד היום אני לא יודעת להגיד האם הפחדים הללו, שהיו מנת חלקי בילדות, נבעו מהמסרים והלחצים שהוריי הפרטיים העבירו אלי, או שהתקופה הזו סימלה את סוף עידן התמימות. ואולי שניהם גם יחד. אני זוכרת את התקופה בה הוריי שיננו בפני את ה\"מדריך לנערה הצעירה\" על פי תפיסתם, מדריך שכלל הרבה איסורים ואזהרות: הסבירו לי איך מתלבשים (חולצות בטן מחוץ לתחום); איך נזהרים (בלילה הולכים רק עם חברה, לא מסובבים ראש אחרי מי ששורק/צופר/קורא, לא יוצרים קשר עם זרים, ובטח ובטח לא מאמינים למי שאומר לך שהוא ראה אותך ויעשה ממך דוגמנית – בצירוף אזהרה שדבר כזה יכול לגרום לאבא התקף לב); הסבירו לי איך להיות יעילה יותר ולהכין את המפתחות לפני הכניסה לבית, לוודא מראש שאין אף אחד בחדר המדרגות.\nהייתה להם רשימה בלתי נגמרת, ובכל פעם שהופיע איזשהו אירוע בחדשות (בתדירות נמוכה בהרבה מהיום) - גם הוא צורף לרשימה. מיותר לציין שההסברים הללו הפחידו אותי יותר מכל מה שאי פעם קרה במציאות. וכשאני חושבת על זה עכשיו אני בכלל לא מבינה איך שמרתי על שפיות מול כל אותם איומים. לפי הרשימה הכול מפחיד, מאוד מפחיד, ואין הנחות. האם זה מה שאני רוצה להעביר לבתי? אני לא בטוחה.\nכמי שרוצה לחנך את בתי להיות אדם שלם עם עצמו, דעתן ומלא ביטחון עצמי, מרתיע אותי להוריש לה את רשימת הפחדים הזו. לכן לאחר מחשבה אני מחליטה, בניגוד למנהגי, להניח לעת עתה לתקרית בשוק ולא לעשות ממנה שום עניין. אני אגיב בזמן הנכון ובמקום הנכון, אני אומרת לעצמי בגאווה.\nאבל ההחלטה מחזיקה מעמד בדיוק עד שאני צופה בחדשות, שמדווחות על האונס האחרון ועל נערה שנעדרת בצפון. פתאום מחלחל בי הפחד שאולי אני אדישה מדי. אז אני קוראת לילדה ומסבירה לה כמה כללים בסיסיים. אני מנסה לא להישמע היסטרית, אלא מעשית. אני משתדלת לא להעביר לה את החששות שלי,\nאלא לצייד אותה בארגז כלים יעיל. אני גם מנסה להימנע בכל דרך מלתת לה את התחושה שלהפוך לאישה זו משימה רצינית ובעייתית (כפי שהעבירו לי), ולהסביר לה שיש בזה גם הרבה כיף. הילדה, בניגוד למנהגה, בהחלט מקשיבה, ולי נותר רק לקוות שהיא הפנימה את המסר.\nיומיים לאחר מכן היא מגיעה הביתה מרוצה מעצמה, וכשאני מבררת את פשר העניין היא מספרת שהמציל בים ניסה להתחיל איתה.\n\"ומה עשית?\", אני מבררת בחשש.\n\"כלום\", היא עונה באדישות, \"מה יש לי לעשות? הוא סתם זקן\"."}
{"article_id": "0,7340,L-3593591,00.html", "header_title": "טוקופוביה: לוותר על הריון - מפחד הלידה", "full_text": "\"זה ליווה אותי כל החיים‭,\"‬ היא מספרת. \"אף פעם לא הבנתי איך נשים יכולות ללדת. הייתי בטוחה שבמהלך הלידה אני פשוט אקרע. לאמא שלי היו לידות קשות, ואמרתי לעצמי שגם לי זה יקרה. לא חשבתי שאעמוד בכאב הפיזי, ולא עזרו השכנועים וההבטחות שעם אפידורל לא ארגיש כלום. יש לי גם צורך גדול בשליטה. פחדתי מאיבוד שליטה על גופי במהלך ההריון והלידה. בסוף, אחרי שנים של התקפי חרדה וייאוש מהמצב, הבנתי שאין ברירה והחלטתי ללכת לטיפול.\n\"בפגישה הראשונה אמרתי לפסיכולוגית שהגעתי רק בשביל בעלי. היה לי ברור שזה לא יצליח. במקביל לשיחות קיבלתי גם טיפול תרופתי נגד חרדות, שגרם לכך שבכלל אוכל לדבר על הבעיה שלי. עד אז לא יכולתי לשמוע את המילים הריון ולידה. אחרי כשנה המצב השתפר, אבל עדיין לא רציתי להיכנס להריון. הפסיכולוגית אמרה לי שאם אני אחכה עד שהפחד יעבור כדי להיכנס להריון זה לעולם לא יקרה, ושצריך פשוט לקפוץ למים ואז להתמודד עם זה. זה עשה לי סוויץ' בראש.\n\"תוך חודשיים נכנסתי להריון. זה היה שוק מאוד גדול עבורי. שמחתי, אבל הגלים של הפחדים חזרו. בשליש השני החרדות רק התגברו כי הבנתי שכבר אין דרך חזרה. למרות שעשיתי את כל הבדיקות ואת כל הסקירות פחדתי כל הזמן שהילד לא בסדר ושלי יקרה משהו. מצד שני צברתי המון ידע שעזר לי. בשליש האחרון היה לי טיפול פסיכולוגי צמוד, דולה שליוותה אותי, ועברתי גם קורס הכנה ללידה. כשנסעתי לבית חולים עם צירים התרגשתי ולא פחדתי. כל ההכנות חיזקו אותי ונתנו לי להיות בשליטה על התהליך. מבחינתי זה שילדתי זה נס. לכן קראתי לבני קסם. בסופו של דבר היתה לידה מדהימה, בלי ואקום ובלי תפרים. הייתי בהיי. עשיתי את זה‭.\"!‬\nאת הלידה השנייה שלה עברה איה בכיף וכמעט ללא פחדים והיום היא מנהלת פורומים שעוסקים בחרדה מלידה. \"אני לא מתביישת לספר על מה שעבר עלי. אני גאה בדרך שעשיתי ואני רואה בזה שליחות לעזור לנשים אחרות שסובלות מחרדה מלידה. כל מה שצריך זה טיפול נכון וממוקד בבעיה, מערך תמיכה רחב, גם של הבעל, וכמובן – הרבה אומץ להתמודד עם הפחד‭.\"‬\nלידת תינוק היא אירוע מכונן בחייה של כל אישה. רוב הנשים חוות הריון ולידה כתהליך שמעורר אושר וגאווה, לצד חששות, דאגות ופחדים. אך יש כאלה שעבורן התהליך מעורר דווקא חרדה כה עמוקה, עד שהן מעדיפות לדחות את החוויה ולפעמים אף לוותר עליה כליל. התופעה הזו נקראת טוקופוביה והיא הרבה יותר שכיחה ממה שאתם חושבים.\nמחקרים מראים שבחברות מערביות כ‭20%-‬ מהנשים בהריון שאינו בסיכון מדווחות על פחד חמור מהלידה. \"נשים כמעט שלא מדברות על טוקופוביה כי כל אחת חושבת שהיא היחידה שסובלת מזה‭,\"‬ אומרת ד\"ר שולמית בן יצחק, הפסיכולוגית הראשית ומנהלת היחידה לפריון האישה במעגל החיים של המרכז הרפואי תל אביב. \"וקיים גם העניין החברתי. בנסיבות שאמורות להיות משמחות וטבעיות אין לגיטימציה וזו בושה לדווח על רגשות שליליים. נשים רבות מעדיפות להסתיר את הפחד שלהן ולא לחפש עזרה, דבר שמקשה על זיהוי התופעה ועל הטיפול בה.\n\"צריך כמובן להבדיל בין פחדים רגילים ונורמטיביים מפני ההריון והלידה, שיש כמעט לכל אישה, לבין מצב של סיוטי לילה והתקפי חרדה. נשים שסובלות מטוקופוביה חולמות על זה, מתעסקות בזה, הפחד פשוט מנהל להן את החיים. ישנן נשים שנמנעות מלהרות בגלל פחד הלידה, ויש גם מקרים חריגים של נשים שביצעו הפלות בגלל הפחד. בלידות של נשים שסובלות מהחרדה יש שיעור גבוה של כאבים וחוסר שיתוף פעולה עם הצוות הרפואי‭.\"‬\nאצל גלי (שם בדוי‭,(‬ בת 37 מתל אביב, אמא לילד בן שנתיים, החרדה מהלידה גרמה למשבר בחיי הנישואים שלה. \"בעלי מאוד רצה ילד, אבל אני פשוט לא רציתי לשמוע על זה. בכל פעם שהנושא עלה התחמקתי. אמרתי שאני מוכנה לאמץ, אבל לא ללדת. פחדתי מאוד מכל הבדיקות הפולשניות ומהחדרת המחטים, אבל יותר מכל פחדתי מהלידה עצמה. היה לי ברור לחלוטין שאמות בלידה או שאצא ממנה עם נזק גופני או נפשי. זה ליווה אותי שנים וכבר השלמתי עם העובדה שלא אלד לעולם. היו לי ממש התקפי חרדה, סיוטים ומחשבות שליליות. את לא חושבת על שום דבר חוץ מעל הפחד שלך וזה מקשה מאוד על החיים. בניגוד לפחדים אחרים כמו פחד ממעליות או פחד מטיסה למשל, את זה אי אפשר לפתור בדרך חלופית – או שאת נכנסת להריון או שלא – וזה רק מגביר את התסכול והפחד. התביישתי בזה ועד היום רוב החברים שלי חושבים שהיו לי בעיות פוריות. אני קוראת לפחד מלידה 'בעיות פוריות נפשיות‭.'‬\n\"התחלתי לשוטט באינטרנט ולקרוא קצת, וראיתי שיש עוד הרבה מאוד נשים כמוני ושיש פתרונות‭,\"‬ ממשיכה גלי. \"התחלתי להבין שאני זקוקה לטיפול, אבל עד שהלכתי זה לקח עוד כשנתיים. בהתחלה הלכתי לפסיכולוגית, אבל המצב לא השתנה. כשהגעתי למרכז באיכילוב, מלבד הטיפול האישי השתתפתי גם\nבקבוצת תמיכה שמאוד עזרה. השילוב הזה של שיחות וקבוצה הביא אותי למצב שבו בחרתי להיכנס להריון. ידעתי שיהיה מי שיתמוך בי‭.\" ‬\nאחרי שנה של טיפולים ועוד כמה חודשים של עיבוד נתונים והסתגלות החליטה גלי 'לקפוץ למים' ונכנסה להריון. \"ההריון עצמו עבר מצוין מבחינה פיזית, אך ככל שהתקרב מועד הלידה שוב חזרו הפחדים. חששתי מהבדיקות, מסיבוכים כמו סוכרת ורעלת. במשך כל ההריון המשכתי עם הטיפולים הפסיכולוגיים ונעזרתי ברופא פרטי שליווה אותי. הלידה לא היתה קלה, אבל בהשוואה לדמיונות הרעים שליוו אותי כל השנים זה היה כלום. היום אני מאושרת מהאמהות שלי. אני כבר לא מגדירה את עצמי כחרדה מלידה, אבל החלטנו שלידה נוספת לא תהיה. נתתי את כל מה שיש לי בהריון הזה ואין לי כוחות נפש להריון נוסף‭.\"‬\nד\"ר בן יצחק: \"כמו בכל סוגי החרדות, גם במקרה הזה הטיפול המומלץ הוא טיפול פסיכולוגי ממוקד. במקרים מסוימים ניתן גם לשלב במקביל טיפול תרופתי נוגד חרדה, אך צריך לזכור שלתרופות האלה יש לפעמים תופעות לוואי. ההמלצה שלי היא פשוט לא להתבייש, לא להרגיש שמשהו פגום בך והכי חשוב: להבין שיש עוד רבות כמוך. חשוב לזהות את הסימפטומים (ראו מסגרת‭.(‬ אם חלק מהם תואמים את תחושותייך ומחשבותייך, מומלץ שתפני לטיפול. הטיפול רלוונטי גם לנשים בהריון וגם לאלה שמעוניינות להרות בעתיד‭.\" ‬\nלדברי ד\"ר בן יצחק, על אף שכיחותה הגבוהה יחסית של התופעה, המחקר בתחום עדיין בחיתוליו והממצאים לא אחידים, אם בשל הגדרות שונות של התופעה ואם בשל שיטות מדידה שונות. במרכז לבריאות הנפש של האישה במרכז הרפואי תל אביב (איכילוב) מתקיים בימים אלה מחקר שנועד להבין את התופעה לעומקה ולבחון את יעילותו של הטיפול הפסיכולוגי. הטיפול במרכז ניתן באופן אנונימי, ללא תשלום וללא צורך בהפניה כלשהי. גם במרפאת חווה בתל השומר, שמטפלת בנשים שסובלות מהפרעות נפשיות שקשורות למעגל חייהן, מטפלים בין השאר בפחד מלידה.\nלא תמיד מצליחים הטיפולים, אפילו אם הם ממושכים, לפתור את הבעיה. שירה (שם בדוי‭,(‬ בת 33 מאזור הצפון, נשואה שש שנים ועדיין לא הצליחה להתגבר על הפחד שלה מהלידה. \"זה התחיל לפני שבע שנים כשאמי נפטרה מסרטן‭,\"‬ היא מספרת. \"בבת אחת התעוררו בי אינסוף פחדים שקשורים לנושאי בריאות, ובעיקר להריון וללידה. פחדתי מסיבוכים אפשריים, מחוסר שליטה פיזי, מכל דבר שיכול להשתבש, ולא פחות – מגידול התינוק. החברות שלי גרות רחוק, אין לי אחיות ואני מפחדת שלא יהיה מי שיעזור לי כשאלד.\n\"מאז שאמי נפטרה אני לוקחת תרופות נגד חרדה. הייתי גם בטיפול פסיכולוגי ממושך אצל כמה מטפלות, אבל כלום לא עזר. לפני שנתיים החלטתי להיכנס להריון, אבל בשבועות הראשונים סבלתי מחרדות איומות. בשבוע התשיעי הפלתי את העובר ובתוך תוכי הרגשתי הקלה. לכאורה התגברתי על החרדות, אבל אחרי תקופה מסוימת החרדות רק הלכו וגברו. אני גרה בצפון וכאן, בניגוד לתל אביב, אין כמעט מודעות לנושא הזה. בבתי החולים אין כל עזרה, כל קבוצות התמיכה נמצאות במרכז והניתוק הגיאוגרפי משפיע. בקרוב אני מתכננת להפסיק את הטיפול הפסיכולוגי ולקחת כמה חודשים של הפסקה בכל ההתעסקות סביב הנושא. פשוט התעייפתי. יש לי זוגיות מצוינת ובעלי תומך בי. הוא מוכן לאמץ, אבל אני עוד לא הרמתי ידיים. אני רוצה להיות אמא‭.\"‬\nכך תדעי אם את סובלת מחרדת הריון ולידה\n• את נמנעת מלהרות או חשבת להפסיק הריון בגלל פחד מהלידה.\n• את סובלת מסיוטים שקשורים לנושא או ממחשבות לא מרפות שממוקדות באירועים שליליים אפשריים במהלך הלידה.\n• ככל שמועד הלידה מתקרב גוברים הפסימיות, מצב הרוח הירוד וההתפרצויות שלך.\n• אין לך אמון ביכולת המקצועית והאנושית של צוות חדר הלידה.\n• את חרדה מפני אובדן שליטה ומכאב במהלך ההריון או הלידה.\n• את פוחדת מנזקים פיזיים ומנטליים בלתי הפיכים שייגרמו לך או לתינוק במהלך הלידה.\n• בחרת ללדת בניתוח קיסרי למרות שאין לכך סיבה רפואית.\n• יש לך מחשבות פסימיות על תוצאות הלידה עד כדי פחד ממוות שלך או של התינוק.\n• אין לך אמון ביכולתך לעמוד בכל מה שכרוך בתהליך הלידה."}
{"article_id": "0,7340,L-4099818,00.html", "header_title": "מחאה בפייסבוק: לא הולכים לעבודה ב-1 באוגוסט", "full_text": "בשור אמר ל-ynet כי זו תהיה מחאת המבוגרים יותר, אלה שלא יכולים\n.\n\t \"יש לנו ילדים, וקשה לנו לעזוב את הבית עם המשכנתא\", אמר. \"אני כבר נמצא בסוג אחר של חיים, ומאהל לא בהכרח מתאים לכל אחד.\n\"אז יש כאלה שאמרו: 'נגור באוהל עד שהמצב ישתנה', ועבור אנשים כמונו, המחאה היא לא ללכת לעבודה. רמת הביטחון התעסוקתי והכלכלי כה נמוכה כאן, שזה מה שאני יכול להרשות לעצמי. אבל אם כל המדינה תצטרף, יהיה לנו הרבה מאוד כוח. נגיד 'לא' לשיטה שרודה בנו\".\nוכך כותב בשור בפייסבוק: \"קוראים לי צביקה. אני בן 36, נשוי עם ילד בן שנה ורבע. קניתי דירה בגבעתיים, עם משכנתא מטורפת לשלושים שנה. וביום שני הבא, האחד באוגוסט, אני מתכוון לא ללכת לעבודה. לשבות.\n\"אני מתכוון לשבות כי נמאס לי. אני לא יכול להמשיך וללכת כל יום לעבודה כאילו כלום, כאילו אם אני אעבוד קשה אני אצליח לספק לעצמי ולמשפחה שלי חיים של כבוד.\n\"כבר שבוע אני רותח. אני לא יודע מאיפה להתחיל אפילו. אולי מזה שאני ואשתי חושבים להביא עוד ילד, ואנחנו לא יודעים אם נוכל להרשות לעצמנו. כי הרי\nשלנו כל כך גרועה, שצריך לבחור בין לשלוח את הילד לחינוך פרטי לבין להפקיד אותו בידיים של גדעון סער. ובריאות זה יקר, כי\n,\n\t ואוטו גדול זה יקר, אבל\n.\n\"וזה עוד לפני המחירים. קניתי לפני שבוע חבילת חיתולים.\n,\n\t ואני רותח. שנה שלמה שילמנו מחיר מופקע בחמישים אחוז (!) על החיתולים האלה. שנה שלמה הרשתות והיצרנים גנבו אותנו בלי בושה. בחיתולים,\n,\n\t במוצצים, בעגלות, בכל דבר.\n\"גנבו אותנו כאילו שאנחנו, זוג צעיר עם\n(אז עוד היינו בשכר דירה), יש לנו את הכסף לתרום לקרטלים של\nו\nושאר החברים שלהם. גנבו אותנו, והממשלה שאנחנו משלמים לה מס לא עושה עם זה כלום. לא מפקחת, לא תובעת, לא חוקרת. מפקירה אותי.\n\"שתבינו, אני לא מרוויח רע. שנינו מרוויחים יותר מהשכר הממוצע במשק. אני כאילו מעמד בינוני, כאילו אמור לחיות יחסית בשקט. אבל אין דבר כזה מעמד בינוני בארץ. יש אלפיון עליון שגורף פה את כל הכסף, ויש את כל השאר, שנחנקים.\n\"כי זו השיטה. זו הכלכלה. שיטה שבה חצי מהאנשים מרוויחים פחות מ-5,000 שקל בחודש. שיטה שבה חברות משלמות רק 18% מס על הרווחים שלהן, פחות משכיר ממוצע, ואת הכסף החסר לוקחים לנו\n.\nשיטה שבה אין לי, ולכל מי שאני מכיר כמעט, שום סיכוי מלבד להמשיך ולצלול יותר ויותר עמוק לתוך הטירוף, כדי לספק כוח עבודה זול לסוּפר עשירים. שיטה שבה שליש מהילדים נמצאים מתחת לקו העוני.\n\"ואסור שנסכים לזה. אף אחד מאיתנו. אז ביום שני, ה-1 באוגוסט, אני שובת עצמאית במחאה על מה שהשיטה הזאת עושה לנו. בהזדהות עם כל האחרות והאחרים שנדפקים ממנה כמוני, ועם הרבים והרבות שנדפקים עוד הרבה יותר ממני.\n\"אני אקח את הילד, אלך למאהל, אולי לאיזו הפגנה, אולי בירושלים, אולי על הראש של\nהלא אכפתית הזו, האחרונה והמופרכת בשרשרת של ממשלות רעות. לא יודע מה אני אעשה. אבל לעבוד אני לא הולך.\nאני קורא לכל מי שיכול – תצטרפו אלי. תצטרפו לאירוע הזה, תפיצו אותו, תספרו עליו, תדברו עליו אנשים בעבודה. תסבירו אותו. אם יש לכם רעיונות מה לעשות ביום הזה, בואו נדבר על זה, או שפשוט תרימו אירוע משלכם. יאללה, משנים את המדינה הזו\"!\nבשור טוען שהוא מקווה ללכת בעקבותיה של\n:\n\t מחאת יחיד שהפכה למחאת הכלל. בשור: \"דפני אמרה: 'אני עושה ובואו אחרי', ואני אמרתי שאני שובת ובואו אחרי'\". אני איש שיווק ומדיה חברתית והפעם הלקוח שלי הוא העם\".\n\"אני לא יודע. זו שאלה טובה. אבל אני חושב שאם המשק ברובו או בחלקו הגדול באמת ישבות באותו היום האנרגיה תהיה כזאת שאי אפשר להתעלם ממנה\".\n\"בשבת היתה הפגנה, ומאז ההפגנה הזאת יש אי שקט מטורף באוויר. אנשים שאף פעם לא היו פוליטיים, חזרו ממנה טעונים בטירוף. כולם חזרו באווירת 'חייבים לעשות משהו'. לכן פתחו המון קבוצות בפייסבוק. היתרון שלי זה שיש לי ניסיון במאבקים חברתיים דרך האינטרנט. הצטרפו אלי כמה אנשי שיווק וסטארט אפ, ואנחנו מתכוונים לפנות לסלבריטאים שיביעו תמיכה.\n\"האתגר המרכזי עכשיו הוא לגייס גופים אמיתיים להשבתה: ארגוני עובדים, ועדים גדולים של עובדים. אשמח לראות גם את הרופאים מצטרפים, כולל\n.\n\t בערב אלך למאהל בת\"א ואשכנע גם את יושביו להצטרף. וישנה השאלה של מה עושים ביום השביתה. אם הסיפור של השביתה יתחיל לתפוס אז אנשים ימצאו מה לעשות\".\nמחר (ג') תיערך ישיבה של הסתדרות העובדים, בה תדון הנהגת ההסתדרות בנושא הדיור וקשיי המחייה של מעמד הביניים. בהסתדרות מסרו ל-ynet כי לא נעשתה פנייה אליהם בנוגע להשבתה."}
{"article_id": "0,7340,L-4201733,00.html", "header_title": "\"אבל למה את בוכה?\"; 8 דרכים להתמודד עם בכי", "full_text": "את השיחה הבאה שמעתי בשבוע שעבר, בעודי משתרכת בתור אימתני שלא נגמר בסופר השכונתי שלנו:\n\"תשמעי, הכל אני יכולה לשאת, הכל! עד שזה מגיע לבכי. זה גומר אותי! כשהיא מתחילה לבכות אני לא עומדת בזה. אני מוכנה לעשות הכל - רק שתפסיק. אני לא יודעת למה, אבל זה שובר אותי!\".\n\"אצלי זה תלוי. שיבכו כשהם נופלים ומקבלים מכה, שיבכו כשהם עייפים, את זה אני יכולה להבין. עד הבכי המניפולטיבי. מכירה את זה? זה משגע אותי! כשהם עושים את עצמם בוכים כי הם רוצים שאקנה להם איזה קשקוש בחנות, או שאשים לב אליהם - זה מוציא אותי מדעתי! ואם אני לא מתייחסת, זה הופך להיות יותר גרוע. הבכי הופך לצווחות כאלה שהשכנים שלי בטח חושבים שיש כאן אמא מתעללת\".\n:\nמזדהים עם הדברים? מהרגע בו ילדינו יוצאים לאוויר העולם, הם בוכים. כתינוקות חסרי ישע זוהי דרכם לבטא את רצונותיהם וצרכיהם, את חוסר הנוחות שלהם וחוסר שביעות רצונם, לתקשר עם הסובבים אותם. לשרוד. אם הם לא היו בוכים - ייתכן ולא היינו מבחינים שהם נזקקים למשהו.\nה\"משהו\" הזה יכול להיות צרכים פיזיים כמו רעב, מיחושי גוף או אי נעימות פיזית (חיתול רטוב, חום, קור, כאב), אבל גם צרכים רגשיים באים לידי ביטוי בבכי: פחדים, אי נוחות, רצון להגנה ולמגע וכו'. בואו נזכור כי עד לרגע הלידה התינוק שהה ברחם, שזה סוג של גן עדן, בו הטמפרטורה תמיד מאוזנת, ההזנה קבועה ועקבית, התאורה רכה, הצלילים עמומים. יחסית למקום המושלם הזה המציאות אליה הוא מגיח קשה לעיכול: הרבה יותר מידי גירויים ותחושות, בו זמנית ובעוצמות בלתי מוכרות לו, הנחווים בעיניו כאיום ממשי. בכיו מזמן אותנו אליו, להיות שם, להרגיע אותו ולספק לו את המענה המבוקש.\nישנם תינוקות הבוכים פחות וישנם המרימים את התקרה בצרחות. השונות הזו תלויה בטמפרמנט המולד של העולל וגם ברמת ההיענות שלנו אליו. תינוקות בכורים, למשל, לא צריכים בדרך כלל לבכות הרבה. מספיק 'פיפס' ענוג אחד ומייד אמא/אבא מגיעים בריצה לבדוק מה קורה. לעומת זאת, כשיש עוד ילדים בבית התינוק יצטרך להגביר את קולו על מנת לזכות בהתייחסות. כבר בשלב מוקדם מאוד תינוקות מבינים היטב עם מי יש להם עסק, איזה הורה יגיב מיד לבכי ואיזה לא. תינוקות להורים חרשים, למשל, יפתחו מהר מאוד התנהגויות אחרות על מנת להביע חוסר שביעות רצון.\nבכל מקרה, תינוקות בוכים הרבה מאוד (בממוצע כשעתיים ביום) וגם כשהם גדלים והופכים לפעוטות, ובהמשך לזאטוטים בגיל הגן, עדיין הבכי הוא חלק משמעותי מהתקשורת שלהם עם העולם, וכמובן איתנו, הוריהם.\nמה נאמר ומה נגיד, לא קל לנו עם זה. ואיך יהיה קל? בכי מתקשר אצלנו באופן מיידי לעצב, לקושי, לבעייתיות, בדיוק ההיפך מכל מה שאנו מאחלים לילדים שלנו, ואת כל הקונוטציות המורכבות והשליליות האלה אנו משליכים עליהם, בלי להתבלבל.\nאלא מה? במהלך השנים בהם אני עובדת עם הורים אני מגלה שוב ושוב כי כל הורה מפרש את הבכי של ילדו באופן שונה וסובייקטיבי לחלוטין, הנגזר (כמה מפתיע) מעולמו האישי ומחוויות הילדות שלו, ובהתאם לכך הוא גם מגיב. יש, למשל, הורים המתייחסים לבכי כאקט תינוקי ומיותר שיש להיגמל ממנו כמה שיותר מהר. הורים אלו, מן הסתם, גדלו אף הם במשפחות בהן לא היתה התייחסות לצרכים רגשיים (מה שאפיין משפחות רבות של פעם), ובמהלך השנים לימדו עצמם להתכחש ולדחות מעליהם כל גילוי של חולשה (\"במילא אני לא אקבל התייחסות לכאב שלי, אז למה לסבול?\").\nהורים מסוג זה עושים הבחנה ברורה בין בכי מוצדק וכזה המוצדק פחות: \"מה כבר קרה? היא לקחה לך את הצעצוע? מזה אתה בוכה? לא צריך לעשות סיפור מכל דבר!\". הם מצפים מהילד שלהם להיות חסון ואיתן, לספוג בגבורה את הפגיעה ולהמשיך הלאה. וכשמדובר בבן, על אחת כמה וכמה: \"מה אתה בוכה? מה אתה ילדה?\". כן, כן, גם זה עדיין קיים. ציפיות שונות מבנים ומבנות. ודאי כשמדובר בביטוי של חולשה.\nהורים אחרים יפרשו בכי כאקט של תובענות, זלזול, חוסר הערכה וגם פינוק. מושג ארכאי, כוללני, שאני ממש לא אוהבת. הילד חושב שמגיע לו הכל? קשה לו לקבל \"לא\" ולכן הוא בוכה? אז כנראה שלא לימדנו אותו מספיק לדחות סיפוקים ולהכיל את התסכול שזה מייצר. זה באחריותנו ובבקשה להתחיל מרגע זה. מעבר לכך, בתוך התיחום שאנו יוצרים בין ה\"מותר\" וה\"אסור\" חשוב לפנק. זה הכי כיף! לנו וגם להם.\nקשה לנו גם כשאנחנו לא מבינים מאיפה מגיע הבכי. כאילו סתם, לא קרה שום דבר נורא, בוודאי לא בסדר גודל דומה לתגובה המוקצנת. הילד שלנו \"מתפרק\", ואנו מוצאים עצמנו ממש על הקצה: \"די! תפסיק כבר לבכות!\". המצב הזה, שבו אנחנו לא מצליחים \"לקרוא\" את הילד שלנו ובהמשך ישיר גם לא מצליחים \"להציל אותו\" ולספק מזור לכאבו גומר אותנו. הרי בפנטזיה אנחנו תמיד נהיה ההורים המושלמים היודעים מה, מתי ואיך. ועכשיו \"הוא בוכה לי\" ואני לא יודעת מה לעשות.\nמתחת לכל זה קיים קושי להתמודד עם החלקים הפחות משמחים וקלילים של החיים. אנחנו באמת רוצים לגדל את ילדינו באווירה שמחה ונעימה ולמנוע מהם כל סבל מיותר. קשה לנו לראות אותם כואבים, מתוסכלים ומצוברחים. אנחנו עושים כל כך הרבה (ולפעמים גם דברים מיותרים לגמרי) על מנת לספק לילדים שלנו את כל הטוב הזה, \"רק שיהיו מאושרים\", והנה עכשיו קשה לו והוא בוכה. ואני תכף בוכה איתו. וחוץ מזה, איך הוא יצלח את החיים עם הרגישות הזאת?\nאז הנה כמה דברים שחשוב לדעת ולקחת בחשבון כשמדובר בבכי:\nגם עבור ילדים גדולים, גם כשיכולת הביטוי מפותחת, לא תמיד מגיעות המילים הנכונות בזמן של עומס רגשי. גם אצלנו, המבוגרים, אגב. לפעמים זה מרגיש כמו בליל של תחושות שאין להן פשר, אך מה שבטוח זה שיש כאן ביטוי של קושי - וזה לגיטימי.\nזו הבנה מאוד חשובה ומאוד אישית. לכל אחד יש את ה\"סיפור\" וההקשרים שלו. כשתצליחו להבין טוב יותר מה הסיפור שלכם עם בכי, תצליחו גם להתמודד ביתר פשטות עם הדמעות.\nשאלה מטרידה המעוררת לא פעם בכי גדול אף יותר. הורים יקרים, לילד שלכם אין מושג למה הוא בוכה כרגע. הוא מתוסכל, מאוכזב, עייף, לא מסופק או שסתם \"כבד לו בנשמה\". לפעמים תצליחו \"להוסיף כתוביות בגוף הסרט\" ולהבין מה עובר עליו, ולפעמים לא. מה שבטוח - כשאתם שואלים אותו את השאלה הזו זה רק מוסיף שמן למדורת התסכול.\n\"זה לא סיבה לבכות!\". מכירים את המשפט המעצבן הזה? למה מי החליט? מי מחזיק את התקנון המעודכן לשנת המס הנוכחית על מה מותר ועל מה אסור לבכות? מי יודע מה לגיטימי ומה לא? גם אם אין סיבה ברורה הנראית לעין - זה עדיין \"חוקי\". אם זה בא - כנראה שזה היה צריך לבוא. וכמו שזה בא - כך זה גם יילך.\nכשאנחנו לא מאפשרים לילד שלנו לבטא את כאבו בבכי אנחנו בעצם מעבירים לו מסר מאוד בעייתי: \"ככה אנחנו לא מקבלים אותך.\nתתאפס על עצמך, תבליג, ואז תבוא.\" האם אכן זה המסר שאנו רוצים להעביר? הוא לא בוכה לנו - הוא בוכה לעצמו. לא כל דבר קשור אלינו. כשהילד שלנו בוכה הוא עושה זאת ממניעים הקשורים אליו. מה אנחנו עושים עם זה? זו כבר החלטה שלנו.\nכשאנחנו מביעים כעס על הילד הבוכה שלנו הוא חווה, בשנייה אחת, חוסר אהבה מצידנו. זה, מבחינתו, כבר סוף העולם. הנזיפה והציווי לחדול מהבכי רק מגבירים את חוסר האונים והאומללות שלו ובמקביל את הבכי. לעומת זאת, זה יעבוד יופי:\nאם אתם רוצים באמת לעזור לילד הסובל שלכם פשוט תכילו את הקושי שלו. בטאו זאת במילים חמות, בחיבוק אוהב, גם אם לכם זה נראה קטן וטיפשי. רדו לגובה שלו (באמת!) ובדקו איך העולם נראה משם. בוודאי שונה לחלוטין מהתמונה שאתם רואים. ככל שתשכילו באמת להיות שם - כך הוא יצליח מהר יותר להתגבר על הקושי ולייבש את הדמעות.\nזה אומר שהילד שלכם 'עלה עליכם' והבין שזו הבטן הרכה שלכם. וזה נראה (ונשמע) ככה: הוא בוכה המון, בכל פעם שרוצה משהו, בכי תמרורים מתמשך הנפסק בשנייה שהוא מקבל את מבוקשו. כן, זה-זה. עכשיו, כשאתם מבינים זאת, פשוט אמרו לו שאתם תשמחו לדבר איתו - כשהוא יפסיק לבכות ויבטא את רצונו באופן ברור ובוגר. כשהטריק לא יעבוד יותר - הוא פשוט יפסיק לעשות בו שימוש.\n,"}
{"article_id": "0,7340,L-4069479,00.html", "header_title": "דיכאון אחרי לידה: איך מאבחנים ומטפלים בזמן?", "full_text": "כחברה מסורתית אנו נתלים בכל מחיר ב\"מיתוס אהבת האם\" שלפיו אמהות (וגם האבות) תמיד תמיד אוהבות ורק אוהבות את ילדיהן.\nבואו נודה באמת, לכל אחד מאיתנו כהורה יש רגעי פנטזיה שבהם היה רוצה להשאיר לרגע את ילדיו ולברוח לחופש בחו\"ל. כל הורה מפנטז בשלב מסוים על מישהו שייקח את ילדיו הרחק ויקנה לו כמה רגעי חופש.\nהנקודה היא שאצל ההורה הסביר, רגעים כאלו הם מעטים - ניצוצות, פנטזיה שלעתים אפילו אינה מודעת לחלוטין. אך יש מקרים נדירים של חציית קו אדום, מקרים שבהם ההורים מיישמים את הפנטזיה ומנפצים את מיתוס \"אהבת האם\" לרסיסים.\nבפרסומים צוין כי האם שנטשה את בתה התינוקת ככל הנראה אובחנה כסובלת מדיכאון שלאחר לידה. מהו אותו דיכאון שבמקרי קיצון נדירים אף מביא את ההורה לנטוש את ילדו, ובמקרים קשים של פסיכוזה לאחר לידה אף לרצוח את הילד?\nאם נדמיין ציר, בקצה אחד שלו ישנה\n,\n\t שממנה סובלות 85% מאימהות. במצב זה, המופיע בדרך כלל כ-48 שעות לאחר הלידה, מצב הרוח מדוכדך במשך יום או יומיים. בקצה השני של הציר ישנה תופעה הנקראת \"פסיכוזה לאחר לידה\", המופיעה אחת ל-50,000 מקרים. במקרה זה האם מאבדת את שפיותה ואת החיבור שלה למציאות.\nבאמצע הציר ישנו \"דיכאון לאחר לידה\", המופיע אצל 15% מהנשים ובקרב 7% מהגברים שזה מכבר נולד להם תינוק.\n\"חוק השלישים\" בעגה הפסיכולוגית אומר כי רק שליש מאלו שסובלים מדיכאון מאובחנים ככאלה, ורק שליש מהמאובחנים זוכים לטיפול הולם. בנוסף, כמובן שלא כל האמהות שנוטשות את ילדיהם סובלות מדיכאון שלאחר לידה, ולא כל הסובלות מדיכאון שלאחר לידה נוטשות את ילדיהן.\nבמרבית המקרים דיכאון שלאחר לידה מתחיל בתקופת ההריון, אך כמעט תמיד רק לאחר שעובר פרק זמן משמעותי מהלידה מבינים האמא או הקרובים לה שמדובר בבעיה חמורה. הסיבה לכך נובעת מהרצון של אותן נשים להסתיר בכל מחיר את התחושות הקשות והחרדה המציפות אותן.\nבעת ההריון הן חשות בושה גדולה ואשמה על כך שהן במצב דיכאוני דווקא בתקופה של ציפייה והתרגשות גדולה לקראת הלידה. במקום תחושה של שמחה ושל אושר הן חוות תחושת אבדון. אותן נשים אינן מצליחות להתחבר אל העובר ולאחר מכן לתינוק הנולד.\nטיפול בתינוקות בני יומם דורש התמסרות מוחלטת, כיוון שבחודשים שלאחר הלידה התינוק תלוי בצורה טוטאלית באמו. ה\"אני\" והצרכים של האם מתבטלים, והיא חשה שאישיותה נמחקת. אין זמן ומקום לקיום צרכים בסיסיים שלה כמו אכילה, שינה ומקלחת. אם לא היה מדובר בתינוק שלהן, הן היו חשות - ובצדק - זעם רב כלפי האובייקט החדש השולל מהן את החופש והמרחב הבסיסיים.\nכשתינוק נולד עוברות האימהות (וגם האבות) תהליך ביולוגי ופסיכולוגי המוביל לשינויים רגשיים משמעותיים. המאפיינים אצל האישה כוללים רגישות יתר, שנויי מצב רוח קיצוניים ושינויים דרמטיים בחוויה החושית כגון שינוי בתחושת המגע, הריח והטעם.\nבנוסף, מופיעה תופעה שבלשון עממית נקראת \"טפשת הריון\", הכוללת קשיי ריכוז, בלבול ואובדן עניין בבית ובחברים. הפסיכואנליטיקאי דונלד ויניקוט כינה את המקור לכל השינויים הללו - \"מחלה נפשית נורמלית\".\nבמצב של דיכאון לאחר לידה לא קיימת הזדהות אימהית עם התינוק. לעתים האם חשה סלידה ושנאה כלפי התינוק שגוזל ממנה את צרכיה הבסיסיים, והתחושות האלה מעלות עוד יותר את מפלס האשמה והשנאה העצמית, המעצימה בתורה את תחושת הדיכאון. \"איך יכול להיות שאני שונאת תינוק שנשאתי ברחמי במשך תקופה ארוכה?\"\nהמקור לדיכאון הוא העובדה שאותה \"מחלה נפשית נורמלית\" אינה מתפתחת. תהליך זה מתחיל בשליש האחרון של תקופת ההריון, ואמור להסתיים כארבעה חודשים לאחר הלידה. כשהוא אינו מתפתח כראוי, קיים חשש להתפתחות דיכאון שלאחר הלידה.\nמרבית הנשים חוות את בטנן התופחת כסמל וכעדות לעוצמתן הנשית וליכולת שלהן להפרות ולהעמיד דור המשך. כבר בתקופת ההריון חל השינוי הבילוגי והרגשי ומתחזק הקשר בין האם לעובר. במקרים שהתהליך הרגשי של \"מחלה נפשית נורמלית\" אינו מתקיים, תמשיך האישה את חייה ללא שינוי, תעבוד במלוא המרץ עד הדקה ה-90, לא תדבר על העובר ובמידת-מה תתכחש לתהליכים הפיזיים-הביולוגיים המתרחשים בגופה.\nתקופת ההריון טומנת בחובה מפגש מסועף של רגשות, חרדות וקשיים נפשיים רבים. כדי לאבחן מבעוד מועד מצבי דיכאון הנוגעים ללידה, חשוב לשאול ולתת לגיטימציה לחוויות הרעות ולשינויים ההורמונליים שחווה האישה במהלך ההריון.\nלאחר הלידה אנו יכולים לעזור להורי התינוק, בדגש ברור על המטלות הנלוות, דוגמת עזרה בקניות לבית, הסעת האחים הגדולים, עזרה בניקיון וכו'.\nחשוב להימנע משחרור האם ממטלות הנוגעות באופן ישיר בחיזוק הקשר בינה ולבין התינוק, דוגמת האכלה, החתלה ורחיצה. החלפת האם והאב ושחרורם באופן גורף מתפקידיהם הבסיסיים מחריפה ומעצימה את התהליך הדיכאוני ואת הקושי בהתחברות לתינוק.\nבנוסף, מומלץ לפנות לטיפול נפשי, שנמצא כיעיל מאוד בטיפול בתופעה. לעתים מומלץ גם שילוב של טיפול תרופתי קל במקביל לטיפול השיחתי.\nכיום נהוג לזהות גם אצל גברים דיכאון שלאחר לידה. אמנם הוא פחות שכיח וסימניו מעט שונים (למשל התרחקות מהבית לאחר הלידה, רגזנות, מצב רוח רע, קנאה בתינוק ובריחה לעבודה מרובה), אך הוא פוגע לא פחות בתפקוד המשפחה.\nכיום ישנם פורומים, מסגרות טיפול ומסגרות תמיכה שנועדו לסייע לאם ולמשפחה במצב זה. קבוצת תמיכה של נשים לאחר לידה היא כלי יעיל ורלוונטי, וחשוב להדגיש שוב, שכמו בסוגי דיכאון אחרים, גם דיכאון לאחר לידה הוא תופעה שהטיפול בה יעיל ועוזר מאוד."}
{"article_id": "0,7340,L-4214632,00.html", "header_title": "לרגל אחרי הילד בפייסבוק: זה בכלל עוזר?", "full_text": "רגע לפני החופש הבן שלי חזר הביתה מבית הספר כולו עצבני וסירב בתוקף לספר לי מה קרה. ניסיתי להוציא ממנו מידע בכל דרך אפשרית ולברר האם קרה משהו בבית הספר או שאולי מישהו פגע בו, אבל הוא רק ענה בפשטות: \"הכול בסדר\". לאחר מכן, נכנס לחדר, החל לשחק בפלייסטשיין וזהו. אין עם מי לדבר.\nביום השלישי ברציפות שבו ההתנהגות חזרה על עצמה התחלתי להילחץ. הייתי משוכנעת שמשהו איום ונורא עובר עליו והוא פשוט לא מספר לי. שוב ניסיתי לשוחח איתו, ושוב זכיתי למשפט האטום: \"הכול בסדר\".\nכאמא חרדתית בבסיסה מיד נזכרתי בכל מיני כתבות שקראתי וראיתי בזמן האחרון, במומחים שמסבירים להורים שלילדים של היום אין בכלל פרטיות ושאפשר לראות מה עובר עליהם דרך הפייסבוק שלהם או אפילו בהודעות טקסט שהם שולחים - הכל כדי להבטיח את שלום הילד. \"אתם צריכים להיות חברים שלו בפייסבוק\", הם אומרים, \"בקשו ממנו את הסיסמה למייל, הסתכלו בצ’אטים שהוא כותב וכך תהיו בטוחים שהוא לא חבר של אנשים זרים\".\nאז אחרי שהבנתי שיש לי \"או.קיי\" מכל המומחים, ואחרי שהדאגה שלי רק התגברה, החלטתי להיכנס לפייסבוק שלו, משוכנעת שזה מה שיוביל אותי לפתרון. אני כל כך בטוחה בדרכי, מרגישה כל כך יודעת וצודקת - עד שהבועה מתנפצת לי בפרצוף.\nאני נשבעת לכם שהייתי בטוחה שאני אגלה שם ילדים שמאיימים על חייו, פדופיל סדרתי שמטריד אותו או במינימום סודות עצומים, שיסבירו לי את מצבו הקשה. אבל חוץ מכמה בדיחות קרש ומשחקים אני לא מוצאת שם כלום.\nאבל זה לא עצר אותי ורגע אחר כך אני נכנסת גם למיילים האישיים שלו, מצדיקה לעצמי את הפולשנות בכך שאם קרה משהו רציני אני חייבת לדעת על כך (ושהמומחים אישרו). אבל להפתעתי הרבה גם כאן אני לא מוצאת שום דבר.\nאני מנסה לחשוב מה עוד יכול לתת לי רמז למה שעובר על הבן שלי ומחליטה לעבור לדברים קצת יותר לואו-טק - ומסתכלת ביומן בית הספר. גם שם, ניחשתם נכון, אני לא מוצאת דבר.\nנשאר רק הנייד. אבל הוא נעול בקוד סודי שרק הילד יודע, ואני נמנעת מלבקש אותו ממנו. אפילו לי יש גבול.\nאחרי שאני מבינה שכל חיפושי לא העלו דבר אני מתמלאת בחרדה גדולה עוד יותר ומרגישה כמו בתוך סרט רע. כשאני הייתי ילדה היו לי יומנים שגוללתי בהם את החוויות האישיות שלי. היה משהו מוחשי שתיעד מה באמת עובר עלי. ומה יש היום? על אף החשיפה האדירה, על אף שאנחנו חיים בסוג של \"ריאליטי\", נדמה כי כל מה שבאמת עובר על הילדים שלנו נעלם מהעין.\nהילדים של היום לומדים להסתיר היטב. הם מודעים לכך שיש מצלמות, יו-טיוב ופייסבוק. הם לומדים לקרוא את תמרורי האזהרה ולהתחמק מהם, כמו גנבים קטנים שמתחמקים מקרני לייזר בתעתועים שונים. אז מה אני עושה עכשיו?\nלמחרת מתקשרת אליי אמא של ילד מהכיתה ומספרת לי שהבנים שלנו \"רבו ממש ואפילו הלכו מכות\". היא מבקשת את עזרתי. אני המומה, מתביישת להודות שאפילו לא ידעתי מזה, אך מבטיחה לה לנסות לפתור את הבעיה.\nכשאני מגיעה הביתה אני נכנסת לחדר של הילד וסוגרת לו את הפלייסטיישן באמצע משחק. \"מה זה, אמא?!\", הוא קופץ. אבל אני לא מוותרת. אני מבררת מה קרה בדיוק ופתאום פורץ ממנו בליל רגשות: כעס, עלבון, תוקפנות. אנחנו משוחחים והוא מחליט לצלצל לחבר, לפתור את הבעיה.\nאבל אותי מטרידה הרבה יותר העובדה שהוא לא אמר דבר. \"למה לא סיפרת לי?\", אני נוזפת בו.\n\"אמרתי לך שהכול בסדר\", הוא אומר. \"נכון שרבתי איתו, אבל הלכנו למורה והיא פתרה את זה. אמא שלו סתם נכנסה ללחץ, כבר השלמנו אתמול. מעצבן אותי שהוא שוב עשה מזה כזה עניין\".\n\"אז למה היית כל כך עצבני בימים האחרונים?\", אני שואלת.\n\"אה, זה\", הוא מגחך, \"ניסיתי לעבור רמה בפלייסטיישן. כל החברים שלי מספרים לי בבית ספר שיש להם ניקוד גבוה, ואני כל הזמן מפסיד. זה משגע אותי\".\nהבטתי בו המומה, תוהה לעצמי מי מבין שנינו איבד פרופורציות. אני עם ההיסטריה\nשגרמה לי לחדור בכל דרך לפרטיות שלו, או הוא עם הפלייסטישן.\n\"מהיום אני מגבילה את זמן המסך שלך לשעתיים ביום\", אני אומרת.\n\"מה?\", הוא המום, \"למה?!\".\n\"כי מה שקרה לך לא הגיוני\", אני מסבירה, וכמובן שאינני אומרת דבר על כך שגם מה שקרה לי לא הגיוני. אני פשוט מנצלת את הרגע להוציא אותו קצת מהמסך, כי ברור לי שבלי הפלייסטיישן הוא יהיה משועמם - ואז הוא ייאלץ לשוחח עם חברים, לקרוא ספרים, אולי גם לכתוב, ובעיקר - לתקשר איתי."}
{"article_id": "0,7340,L-2593214,00.html", "header_title": "בייבי בלוז: דיכאון שאחרי לידה", "full_text": "80% עד 90% מהנשים חוות לאחר הלידה דיכאון קל המכונה בייבי בלוז. מצב זה מאופיין בשינויים קיצוניים במצב הרוח, בהתפרצויות בכי פתאומיות ובקושי מסוים לטפל בתינוק. \"לצד השמחה וההתרגשות יש שינוי של ממש בחיים, שדורש הסתגלות לא פשוטה\", מסבירה הפסיכולוגית דלית בלונדר-רון. \"האם התשושה פיזית צריכה להתאים עצמה לצורכי התינוק ללא סדר יום קבוע וללא גבולות בכל שעות היממה. יש אימהות שחוות את הנתינה הטוטלית כאובדן העצמיות שלהן וחוששות מאובדן החופש ומאובדן המיניות. מתעוררים זיכרונות מתקופות הילדות, מקצתם קשים או לא פתורים שמקשים על ההתמודדות. האם הטרייה גם חוששת שמא לא תצליח לשלב את תפקידיה הקודמים עם האימהות\".\nגם הגוף עובר שינויים ביולוגיים. ירידה פתאומית ברמת האסטרוגן והפרוגסטרון גורמת לדכדוך. בלונדר-רון: \"הדיכאון מתחיל סמוך ללידה, נמשך שבועות אחדים, ואינו מצריך פנייה לעזרה נפשית. רוב הנשים מתאוששות ממנו בעזרת מערכות תמיכה\".\nכמה עצות יעזרו לך בתקופה זו: היי מודעת לכך שרגשותייך טבעיים, אופייניים לנשים רבות וקיימים לצד אהבת התינוק; בדקי מה משפר את הרגשתך, וכל יום דאגי לפנק את עצמך בעזרת ספר, אמבטיה או מסאז'; הציבי גבולות. כשלא מתאים לך אל תארחי; היעזרי במי שניתן להיעזר; צאי מהבית עם התינוק, וגם בלעדיו, יש עולם שם בחוץ; שמרי על קשר עם חברים שיכולים לעודד, ו/או היעזרי במרכזי תמיכה כמו \"דרך אם\" וכו'; הקדישי זמן לזוגיות. גם אם לא מתאים לך בינתיים לקיים יחסי מין מלאים, אפשר ליהנות מחיבוקים, מליטופים ומחום; קבלי עצמך כמו שאת: לא מושלמת אבל משתדלת.\nאם הדיכאון נמשך כמה שבועות ואין שיפור, יש לפנות לעזרה מקצועית."}
{"article_id": "0,7340,L-4135214,00.html", "header_title": "להישאר בבית או לצאת לעבוד: מה עדיף?", "full_text": "סליחה אדון פוליטקלי קורקט, באמת סליחה. אתה בן אדם טוב ואני לא מתכוון לפגוע בך. אני כותב בטור הזה רק את מה שאני רואה. אין פה שום המלצה לדרך חיים, בחיי. שכל זוג עם ילדים בישראל יעשה את החושבים שלו ויחליט.\nהתנצלות זו שפתחנו בה על שום מה? על שום שכשלו אבותינו ואמהותינו בשנות האלפיים תחת עול משימות הפרנסה/ילדים גם יחד, ויחפשו להם דרכים מושכלות לפזר את תחומי האחריות למען הסר קונפליקטים מיותרים מעל סלונם, ותהי השמחה שורה במעונם ונאמר אמן.\nשבריר שנייה אחרי שהריון ישראלי נקלט ברחם מתחיל הזוג הצעיר לחשוב על העתיד, או במילים אחרות על כסף. מודלים מן העבר האישי ואילוצים של ההווה הזוגי מונחים על השולחן ואיתם צריכים להחליט מי עושה מה – וזה עוד בתסריט טוב שמניח שאכן מתבצע לו תכנון מוקדם ומוסכם. בהרבה מקרים בני הזוג יוצאים לדרך בלי הגדרת תפקידים ברורה, שואבים רוח גבית מהמשפט \"נסתדר איכשהו\" (בן דודו הצעיר של המשפט \"כשנגיע לגשר נעבור אותו\"), רק כדי לגלות שכעבור שנה שנתיים התבסס לו מודל (אחד מהשלושה שיפורטו להלן) שנזלנו לתוכו מבלי שהסכמנו עליו באופן מוצהר. חלק אומרים אמן, חלק ממורמרים, ואז לא מעט עורכי דין מוציאים את לחמם בצורה יפה.\nלא עוד. היום נבחן בגלוי שלוש תשובות ישראליות נפוצות לשאלה הבוערת: מי נושא במרבית נטל גידול הילדים, ומי לוקח על עצמו את האחריות הכלכלית? הדברים ידועים, אך נפיצים. שוביניזם, פמיניזם וסטריאוטיפים יהדהדו בראשכם תוך כדי הקריאה, אבל בסופו של דבר זכרו – ההורים הישראליים לא באו לעולם כדי להצדיק תפיסת עולם זו או אחרת. בסופו של דבר – כפי שהפגינה מחאת האהלים – הם רק רוצים לחיות, ואם אפשר, לחיות בנחת ובשלווה.\nמשהו בפשטות של המודל העתיק (ויש שיאמרו פרימיטיבי) מושך הרבה יותר זוגות בישראל מכפי שחלקנו היינו משערים. הבעל מופיע במגרש הביתי רק בשעות הערב המאוחרות, אחרי שלחם והזיע בשדות הצייד התעסוקתיים, מותיר את סוגיות תחזוקת הבית/צאצאים לשלטונה הבלעדי של אשת חיקו. הדיכוטומיה הזו מתבטאת לא רק בסוג הפעילות של כל אחד מבני הזוג, אלא גם בסל הנושאים שכל פרטנר מופקד עליו. הענוגה בדרך כלל תהיה מופקדת על חינוך (וחום?), הטסטוסטרון ייקח על עצמו החלטות כלכליות (ומשמעת?).\nהתיאור הנ\"ל פשטני להחריד, כמובן, ולא אחת חנונים ולביאות מהפכים תפקידים ופוזיציות, אבל אני מניח שהבנתם את רוח הדברים.\nצמצום רב יחסית של אזורי קונפליקט. החיה האנושית, משחר נעוריה, תמיד חיפשה ודאות והתרחקה ככל האפשר ממצבי עמימות.\nתחושת בדידות מובנית, סיכון בינוני-גבוה לתחושות פספוס מתגברות מכיוון המטבח, וסכנת הכוח המשחית מהכיוון השני.\nמשהו בשותפות המלאה לדרך, כמו גם הריח העדכני ו\"הנכון\", מושכים המון זוגות לדבוק מלכתחילה במודל הפיפטי פיפטי. הקריירה הופכת למטאפורה שסביבה מתארגנים החיים. מדוע? כיוון שכל אחד מהפרטנרים מגדיר (באופן סמוי או גלוי) את עצמו קודם כל כאינדבידואל בעל מטרות אישיות, וב-90% מהמקרים הקריירה נתפסת כערוץ הטוב ביותר להשיג את המטרות הללו. שגרת החיים מחייבת בדרךכלל גמישות וג'ינגול מתמידים, כמו גם שימוש בשלל פתרונות דחק מודרניים: בייביסיטר, חוגים, בייביסיטר, טלוויזיה, קרובים וגם פה ושם בייביסיטר.\nפוטנציאל הגשמה עצמית גבוה, טוב לדימוי העצמי, הילדים נחשפים למודל שוויוני החל מהשנים המוקדמות.\nהמשוואה האכזרית: יותר קריירה - פחות הורות. כמו כן, תכנון כלכלי לקוי עלול ללכוד את ההורים במירוץ עכברים בלתי פוסק (ע\"ע דפני ליף).\nכנראה שהמודל שהולך ותופס קדימות כאופציה הישראלית הנפוצה (ויש הטוענים שהוא משיג את התוצאות הטובות ביותר)\nהוא סוג של שביל זהב בין שתי האלטרנטיבות הקודמות. האחריות הכלכלית העיקרית עדיין מוטלת בדרך כלל על כתפי בעל הזיפים, אבל רעייתו שתחיה אף היא שולחת ידה בעיסוק מכניס ו/או עתיר סיפוק בהיקפים קטנים יותר. מטלות הילדים משלימות את הפאזל לכיוון ההפוך – המילה האחרונה בדרך כלל שלה, והיא זו שמתווה את אופי החינוך בסלון המשפחתי, בדיוק כפי שברור ומוסכם שנפתולי הקריירה שלו יקבלו קדימות על תהפוכות הקריירה שלה.\nאם מבוצע היטב, מצליחים ליהנות מכל העולמות - גם חלוקה ברורה יחסית ומשרת ביטחון, וגם שיקוף העובדה שהתקדמנו קצת מאז תקופת המערות.\nאזורים אפורים עדיין מתקיימים, והם גוררים איתם בזנב פוטנציאל קונפליקטים לא קטן, מה גם שעם הזמן כל צד עשוי לפתח שאיפות שדרוג – ולא בהכרח באופן מותאם."}
{"article_id": "0,7340,L-4124291,00.html", "header_title": "שיעורי בית: צריך לעזור לילד או לא?", "full_text": "\"יש לך שעורים?\"; \"מתי תעשה שעורים?\"; \"תפתח את התיק ותראה לי את השעורים שקיבלת\"; \"יואב, אתה שוב תגיע לערב ותהיה עייף מידי לעשות שעורים\"; \"יואב, תסגור את הטלוויזיה ושב כבר לעשות שעורי בית!\"; \"אוקיי, אין שעורים - אין מחשב וטלוויזיה כל החודש!\"; \"יואב, אתה בא? השעורים נורא קלים. בשנייה אחת אנחנו גומרים אותם. בוא, נעשה ביחד\".\nנשמע מוכר? שנת הלימודים רק החלה וכבר אני שומעת מכל עבר הורים המוטרדים מכל הקשור לשעורי הבית: מה עושים עם הדבר הזה? האם לעזור? ואם כן, כמה, איך ומתי? מה עושים כשיש המון שעורים ולילד אין חשק? איך מתמודדים עם ילדים שלא מוכנים לעשות שעורים לבד? והכי חשוב: איך להגיע למצב האופטימלי (והחלומי) בו הילדים באמת ייקחו אחריות ויעמדו במטלות בית הספר באופן עצמאי?\nאז בואו נעשה קצת סדר בדברים. בשנים האחרונות עולות לא מעט שאלות ותהיות לגבי נחיצותם,\nכך או כך, מרבית ילדינו עדיין מגיעים הביתה (כמעט) מדי יום עם שעורי בית שיש להכינם. כל עוד שעורי הבית הם בכמות סבירה שלא \"בולעת\" את כל אחר הצהריים, אני רואה בהם הזדמנות טובה עבור הילדים להתאמן על הרבה מאוד מיומנויות מרכזיות וחשובות מאוד בחיים כמו עמידה במחויבות, קבלה של מסגרת וחוקים, סדר וארגון, תכנון, אחריות ועצמאות, וכמובן על החומר הלימודי עצמו.\nאבל כל זה יקרה אך ורק בתנאי אחד. נחשו איזה? נכון, שאנחנו ההורים נבין ונפנים ששעורי הבית הם של הילדים שלנו. שלהם - משמע לא שלנו. וזה לא תמיד פשוט.\nכבר עסקנו בעבר בכך שאנחנו רואים בילדים שלוחה שלנו בעולם. הילד שלי מייצג אותי. כשהוא מצליח - זה נפלא. זה אומר שאני הורה נהדר, מחנך דגול ובאופן כללי שעשיתי עבודה מעולה. אבל מה קורה כשהוא נכשל? אוי ואבוי. איזה מין הורה אני? מה זה אומר עלי?\nוכמובן שיש את הדאגה. כשהילד שלנו לא עושה שעורים, בשניות ספורות נבנה במוחנו הקודח תסריט אימה, בנוי לתלפיות, המתחיל ברגע זה ממש ומסתיים באחרית הימים: הנה הילד הולך להכשל, לקבל תעודה איומה, ולהידרדר משנה לשנה מדחי אל דחי. אנחנו לא עוצרים באדום וממשיכים: הוא כמובן לא מתקבל לשום אוניברסיטה, אין לו מקצוע, חייו החברתיים בזבל (כולם בזים לו), אין לו זוגיות (מי תרצה מישהו שלא למד?), אין לו מקצוע, אין לו כסף, אין לו דירה. בקיצור, הומלס חסר כל.\nמכירים? ומהרגע הזה גומלת בליבנו ההחלטה שאנחנו לא ניתן לזה לקרות. מבחינתנו הוא חייב לבוא לכתה עם שעורים ויהי מה. ולא סתם שעורים, אלא שעורים ברמה.\nוזה גם הרגע בו אנחנו נופלים בכל המוקשים והבורות בדרך: אנחנו מזכירים שוב ושוב (קרי - חופרים), כועסים, מאיימים ואף מענישים, עושים \"יחד\" (שלא פעם נראה יותר כמו \"במקום\"), בודקים \"בסתר\", בקיצור - לוקחים את כל האחריות לשעורים על עצמנו.\nמבינים את הבעיה? איך הילד שלנו יפתח שרירים אם אנחנו מונעים ממנו את חדר הכושר? הורים יקרים, שעורי הבית הם באופן חד משמעי באחריות הילדים שלנו, וזה המסר שאנחנו ההורים צריכים להעביר להם בכל דרך אפשרית.\nאז מה בכל זאת התפקיד שלנו בתוך כל סיפור הזה?\nאת הקביעה הזו עשו בשיתוף עם הילדים, בגבולות ההיגיון והסביר, כמובן. יש ילדים שצריכים מנוחה לפני, גם אם זה אומר לצפות בטלוויזיה. בכל זאת, הם מגיעים מיום לימודים ארוך ומייגע. גם לא חייבים לעשות שעורים דווקא ליד השולחן שקנינו במיוחד לשם כך. אם הילד שלכם מעדיף את השולחן במטבח, זה בסדר, רק לא מול \"מסכים\" השואבים את כל תשומת הלב.\nלמעט ילדים בכתה א', העושים את צעדיהם הראשונים במילוי מטלות בית הספר ובאמת צריכים את עזרתכם הצפופה, אין שום צורך לשבת ליד הילד במהלך כל הזמן בו הוא מכין שעורים. אם הוא לא מבין הסבירו לו בסבלנות את המטלה, עזרו לו לתכנן והתרחקו מהמקום. מרגע זה הוא יתמודד בכוחות עצמו עד כמה שהוא יודע וישאיר לסוף את מה שקשה לו. הרעיון הוא לעבור ממצב של \"להיות איתו\" למצב של \"להיות לידו\" ובסופו של דבר להגיע למצב של \"להיות במרחב\". אל תשכחו לשבח אותו מידי פעם על היכולת לעבוד באופן עצמאי, זה בהחלט יגביר את המוטיבציה.\nהכי קל זה לספק לילד את התשובה הנכונה (בייחוד בכתות הנמוכות, כשאנחנו עדיין יודעים את החומר). אבל לאן זה מוביל אותו? אז נתנו לו דג, אבל מה הוא יעשה בפעם הבאה שיהיה רעב? בואו ניתן לו חכה ונלמד אותו לדוג. בכל פעם שהוא שואל שאלה בדקו איתו מה ניתן לעשות: אולי כדאי לפתוח מילון? אינטרנט? את ספר הלימוד? כן, זו הדרך הארוכה (והמתסכלת), אבל היא מובילה לדרך הקצרה ובעלת הערך: הילד בדרך להיות אלוף בדייג.\nאפילו שממש בא לכם שהשעורים של הילדים שלכם יהיו הכי מושקעים ושעבודת השורשים תהיה הכי מרשימה, זכרו שמדובר בתהליך הלמידה של הילד שלכם, אותו אתם מונעים ממש ברגע זה. ועוד משהו, הוא גם יודע היטב שהקרדיט שקיבל על העבודה המושלמת לא באמת מגיע לו.\nמה יקרה אם הילד שלכם לא יכין שעורים או לא יתכונן למבחן? מן הסתם הוא ישלם על זה מחיר. לא נעים להגיע לכתה בלי שעורים. זה מלחיץ, מצריך שימוש בשקרים ופשוט לא כיף. גם להגיע לבחינה לא מוכן ולמצוא את עצמך בוהה בדף שאלות שאין לך מושג מה התשובות להן זה ממש לא תענוג. ולכן כל מה שאנחנו ההורים צריכים לעשות זה לוודא שהילד שלנו מבין את מה שנקרא \"סיבה ותוצאה\", איך דבר אחד מוביל לשני. לא בכעס, לא בציניות וכמובן שלא בשמחה לאיד. להיפך. השתתפו בצערו ואמרו \"זה אכן לא נעים. אז מה אפשר לעשות?\". התשובה בתוך השאלה ובתיווך חכם שלכם הוא יגיע אליה בעצמו.\nהילד לא עשה שעורים? לא עמד בדד ליין להגשת העבודה? זה אמנם לא נעים, אך חשוב לתת לו להתמודד עם המצב בכוחות עצמו. בדקו איתו מה הוא חושב לעשות, תכננו יחד את השיחה או המכתב שהוא רוצה לכתוב, אך אל תעשו במקומו ובוודאי אל תשקרו עבורו.\nלהסיר אחריות זה אומר עד הסוף. מה שהילד עשה זה מה שהוא יכול לעשות. פה הוא נמצא כרגע, מבחינת הידע או המוטיבציה. גם אם נדמה לכם שהוא לא יודע שאתם בודקים אחריו – האמינו לי שהוא כן, ובכך אתם מעבירים לו מסר כפול וגם פוגעים באמינות שלכם. לגמרי מיותר.\nערכו שיחה יזומה עם המורה ובדקו איתה יחד את הנושא, מתוך הסתכלות רחבה הלוקחת בחשבון את טובת הילד וצרכיו. גם אם אתם שומעים שיש כאן עניין כיתתי, הימנעו מלהפוך אותו לקרב. הקשיבו למה שיש למורה לומר והגיעו איתה להסכמה שתהיה מקובלת על דעתכם, ועדיין תשרת את המטרות הלימודיות.\nבדקו אם מדובר בקשיים אובייקטיביים. לעיתים אנו רואים שהילד שלנו לא משתף פעולה וטועים לחשוב שמדובר בעצלנות או תחמנות, בעוד שבאמת קשה לו. הוא לא מבין את החומר, מתקשה במטלות, חסר מיומנויות בסיסיות וכדומה. חשוב לשים לב לכך, לבדוק מה קורה איתו בכתה ולתת מענה של ממש לקושי, כמו באמצעות שעורי הוראה מתקנת, המקנים דרכים יצירתיות להתמודדות עם הקושי האובייקטיבי שלו.\nשעורי בית זה חשוב, אבל בהחלט לא על חשבון הדבר החשוב מכל: היחסים הטובים ביניכם לבין הילדים שלכם. אם אתם מוצאים את עצמכם עסוקים במטלות בית הספר כל יום בשבוע, מה שמייצר מן הסתם הרבה מאוד חיכוכים, מריבות וכעסים ולא מותיר זמן לעשות דברים כייפים ביחד - משהו פה מתפספס. אתם קודם כל הורים, ולזה אין שום תחליף. עצרו ובדקו מה עומד מול מה על כף המאזניים ואיפה אתם רוצים למקם את עצמכם.\n,"}
{"article_id": "0,7340,L-4192457,00.html", "header_title": "6 שינויים שיהפכו את ההורות שלכם לקלה יותר", "full_text": "לפני שנים לא מעטות, בעודי אמא לא מנוסה בעליל שעשתה הרבה טעויות (וסליחה בנותיי היקרות, ככה לומדים, מה לעשות...) ביליתי בגינה הציבורית עם שתי הזאטוטות שלי ששיחקו בארגז החול. לידי ישבה אמא צעירה שהאכילה את בנה הפעוט בן השלוש בתפוז, ותוך כדי קילוף והפרדה לפלחים קטנים שיתאימו לגודלו, הסבירה לו בפירוט ובדקדקנות שלא היתה מביישת מורה לטבע בכתה ד' כל מה שרצה (ולא רצה) לדעת על מבנה הפרי שבידה: הקליפה הכתומה והמרירה, הקליפה הלבנה מתחתיה, שהיא טעימה יותר ואפשר לאכול אותה, החלוקה לפלחים, שקיקי המיץ שבתוכם, הגרעינים...\n:\nהבטתי באמא הנלהבת ובצוציקון השקוע כולו בחוויית אכילה, מתענג על טעמו המתוק של התפוז, על התחושה המהנה של המיץ הנוזל על סנטרו ונספג בחולצה, ותהיתי עד כמה הוא בכלל מודע להרצאה המלומדת שהוא מקבל ברגע זה ממש. במהלך השעה שלאחר מכן שמעתי את אותה אם משקיענית נוקבת בשמות העצים סביבנו, מסבירה על הציפורים שירדו ללקט פירורים של בייגלה ובמבה, מוודאה שהוא יודע שהנדנדה ירוקה והגדר אדומה ומונה יחד איתו את הגלגלים של אוטו שחנה בסמוך: \"אחת, שתיים, שלוש, ארבע! איזה יופי אתה סופר!\". יכולתי לראות ולהרגיש עד כמה אותה אם מחוברת לבן שלה, אוהבת אותו, מרוכזת בו כל-כולה, לוקחת את התפקיד שלה ברצינות ובאחריות, ויחד עם זאת משהו צרם לי שם. כבר אז.\nהיום, אחרי שזכיתי לפגוש ולהכיר מאות רבות של הורים, במסגרת עבודתי בפרט ובחיים בכלל, הבנתי מהו הדבר.\nחברות וחברים, הורים יקרים מאוד. השבוע אנו חוגגים את יום המשפחה ולכבוד היום החשוב הזה אני רוצה להעניק לכם מתנה שימושית, שתהפוך את החיים שלכם לקלים ואווריריים יותר, שתסייע לכם להגיע לשעות הערב פחות עייפים ויותר מסופקים, שתתרום לכם גם בטווח הקצר והמיידי וגם בטווח הארוך. מתנה שהיא, בעצם, תובנה. מה שהבנתי אז, ואני מבינה היום יותר מתמיד, הוא שהורים מתאמצים יותר מידי. הרבה יותר מידי.\nאני לא מדברת על כך שההורות היא קריירה שנייה המתקיימת במקביל לראשונה, המתמשכת לאורך כל היום, כל יום, כל שבוע, חודש, שנה, ללא הפסק. גם לא על כך שיש לנו אינספור מטלות, מחוייבויות, תפקידים ורצונות שאנו אמורים לדחוס ב-24 שעות קצרות להפליא.\nאז מה כן? אני מדברת על כך שכל יום, במסגרת התפקוד ההורי, אנחנו עושים המון דברים שאנחנו לא צריכים לעשות. עשייה מַלאה ומעייפת - שהיא למעשה לגמרי מיותרת, שאפשר ורצוי לצמצם ולעיתים אף לוותר עליה לגמרי. אם נעשה זאת זה ישאיר לנו עוד נתח הגון של זמן, אנרגיה ופניות לעשות את אותם דברים אחרים שאנחנו לא מגיעים אליהם: העיתון של שבת שלא פתחנו, הספר שנתקענו בעמוד 20 לפני שנה, מנוחה של חצי שעה סתם כך אחר הצהריים, טלפון לחבר שחיפש אותנו ואפילו סתם בהייה שתוקה על הספה.\nרוצים לדעת מהם הדברים האלה? הרשימה המלאה לפניכם:\nהאם אתם מרגישים צורך לענות על כל שאלה שנשאלת על ידי הילדים באריכות ודקדקנות יתרה? האם אתם חשים חובה להסביר כל הזמן, כאילו הילד שלכם חייב לדעת הכל כאן ועכשיו, כאילו בזה תלוי עתידו? כן, חשוב להעשיר את עולמם של ילדינו. כן, חשוב להתייחס לסקרנות הטבעית שלהם ולתת מענה לשאלותיהם. זה לגמרי חלק מהתפקיד שלנו. אבל חשוב גם לא להגזים בעניין הזה.\nאין צורך להכביר בפרטים, להעמיס מידע עודף, הגולש הרבה מעבר לנדרש ולנקלט. אין צורך לחפש כל הזדמנות ללמד את הילד משהו. ילדים לומדים כל הזמן, באופן טבעי. צוברים ידע, גם מהתבוננות, גם מעשייה, גם מדמויות אחרות סביבם. תנוחו. לא הכל מוטל על הכתפיים שלכם. אפשר גם לצאת לטיול בטבע וסתם להתענג על היופי מסביב, בלי לדעת כל הזמן את שמות הפרחים ואיך דבורה מייצרת דבש.\nנראה שהפכנו בשנם האחרונות למשרד ההסברה. אנחנו מרבים להסביר, שוב ושוב, לְמה אנחנו מצפים מהם ולָמה: למה חשוב לצחצח שיניים, למה חשוב להיות נחמדים לחבר שהזמנו, למה הוא צריך להגיע בזמן שקבענו או לפחות להתקשר.\n\"אמרנו לו אלף פעמים!\". נשמע מוכר? אני יכולה להבטיח לכם\n, \n\t אז למה לומר את אותם הדברים עוד 998 פעמים? זה לגמרי מיותר, והעובדה היא שזה לא משנה את ההתנהגות. וכמובן מעייף. במקום זה אמרו מילה אחת בטון החלטי - והיא תעשה עבורכם את העבודה (\"שיניים!\", למשל).אפשר גם פשוט להפעיל את התוצאות המיידיות שתמיד עובדות בשבילנו. וכך, אם הוא ימשיך להיות לא נחמד לחבר המתארח, מן הסתם החבר פשוט לא ירצה לבוא שוב, ואז כל תפקידכם יסתכם בלהראות לו את העובדות, איך אחד ועוד אחד הופכים לשתיים. והנה מתרחשת למידה משמעותית הרבה יותר - עם הרבה פחות מילים ומאמץ.\nנכון, שאלות ככלל זה טוב וחשוב לעשות בהן שימוש ומידי פעם גם להמיר אמירה בשאלה. יש בזה משהו שיתופי, מתעניין, מזמין לשיחה. יחד עם זאת, חלק מאיתנו שואלים יותר מידי שאלות מתוך חוסר הביטחון פשוט להגיד: \"אתה בא למקלחת?\" במקום פשוט \"למקלחת!\".\nחשוב להבין שאלו לא רק שתי המילים הנוספות שעושות את ההבדל, אלא הדיון שהשאלה הזו מזמינה. כי הילד החכם שלכם יודע היטב לקרוא בין השורות וכשהוא שומע את המשפט המסתיים בסימן שאלה ברור לו שיש כאן פרצה גדולה מאוד שאפשר לא רק להכניס את הרגל בתוכה, אלא גם את כל הגוף. לא ירחק הרגע בו יתחיל לו סימפוזיון שלם שידון בשאלה \"כן מקלחת-לא מקלחת\" ואימתי. \"מיטיבי הלכת\" שבינינו יעלו גם שאלות כדוגמת \"מי אתה רוצה שירדים אותך היום?\" או \"מי אתה רוצה שייקח אותך לגן?\" וההמשך מתבקש.\nמה עושים?\n.\n\t מלבישים, מאכילים, מקלחים כשהם כבר יכולים לעשות זאת בכוחות עצמם, מחממים להם אוכל גם כשאין לנו זמן או כוח, כי \"לבד הוא לא יעשה את זה...\", מזכירים להם לסדר ילקוט, לקחת כריך ובגדי ספורט, להתקשר לחברה שלא מרגישה טוב, וכמובן - עושים איתם (ובמקומם) שעורי בית, מוציאים להם חומר מהאינטרנט לפני המבחן, שוקדים על הפרוייקט האישי של הילד (של הילד!) עד השעות הקטנות של לילה ועוד ועוד. בדקו את עצמכם: מה מכל מה שאתם עושים מיותר ואפשר לוותר עליו? זה הזמן לעשות את השינוי, רק ידעו את ילדיכם לפני, שיבינו מה קורה פה.\nכמה אנחנו עסוקים בלחפש ולמצוא עבור הילדים שלנו את הדבר הכי טוב, הכי יפה, הכי נכון, הכי מושלם? הגן הכי טוב, החוג הכי טוב, האוכל הכי בריא, הספרים הכי נכונים, ההצגה הכי מעשירה. ושוב, זה לא רע (ואפילו טוב) -אבל רק כשאנחנו עושים את כל זה במינון סביר וכשאנחנו לא יוצאים\nמעורנו ומדעתנו לחפש ולמצוא את ה-דבר כל הזמן, בכל נושא ועניין. כי כשזה כך זה מתיש ומייגע, וזה גם אומר לחיות בתחושה מתמדת של תסכול, חוסר שביעות רצון והחמצה. זה פוגע ביכולת שלנו, החשובה כל כך, להסכין ולחיות בשלום עם פשרות, כישלונות, נפילות וטעויות. ושוב, גובה הרבה מידי אנרגיה.\nהכי אנחנו רוצים שלילדים שלנו יהיה כיף. שייהנו כמה שיותר, שיבלו, שיחוו. ולשם כך אנחנו עושים ה-מ-ו-ן: משחקים איתם, יוזמים פעילויות יצירתיות, מבשלים איתם, יוצאים איתם ל\"אחו\" (לגינה הציבורית בימי חול, לטיולים בשבתות, חוף הים, פיקניקים בחורשה, פארק מים, טרמפולינות, מתנפחים למיניהם).\nוואוו! עייפתי. כל זה חשוב וטוב, אבל במידה. אני כאן להזכיר לכם שאפשר גם לנוח. לעשות כלום. לבלות יום שלם בבית בלי תוכניות והפעלות משום סוג. (וכמובן גם בלי למצוא פתרון בדמות מסך) -\n.\n\t אם אתם תאמינו ותדגימו - יש סיכוי שגם הילדים שלכם ילכו בעקבותיכם, כמו גם בדברים אחרים.\nנכון, הכוונות מאחורי העשייה המרובה הזו טובות. אנחנו אוהבים את הילדים שלנו, רוצים את הכי טוב עבורם, להעניק להם את מה שאנחנו לא קיבלנו מספיק, לאפשר להם נקודת זינוק טובה יותר לחיים ולמנוע מהם סבל מיותר. אך מבלי משים, באותם רגעים בדיוק, אנחנו מכניסים עצמנו לסד בלתי אפשרי ומאתגרים את יכולת העמידות שלנו, ולא פעם זה נגמר בבכי.\nאין בכך צורך. רוב הילדים גדלים היום בסביבה עשירה ומאפשרת, ויש להם די והותר מהכל. לא רק שזה לא מוסיף, זה אפילו גורע. אני מזמינה אתכם, לכבוד יום המשפחה החגיגי הזה, לעשות לעצמכם, ולצרכים שלכם, יותר מקום. אסור לנו לשכוח את עצמנו בתוך הסיפור הזה. זה יעשה טוב לכם, זה יעשה טוב גם לילדים שלכם, כי אתם ודאי יודעים - הדבר שהם הכי צריכים זה הורים שמחים, רגועים ומסופקים.\nיום משפחה שמח!\nשלכם, אלי\n,"}
{"article_id": "0,7340,L-3336979,00.html", "header_title": "מחקר בן 30 שנה בדק: הפרעות נפשיות אחרי לידה", "full_text": "אמהות טריות נמצאות בסיכון מוגבר למגוון בעיות פסיכיאטריות מעבר לדיכאון שלאחר לידה, כך מגלה מחקר רחב היקף שכלל יותר משני מיליון נשים במהלך תקופה של 30 שנים בדנמרק. מנגד, אבות אינן נמצאים בסיכון כיוון שאינם חווים את השינויים הגופניים והחברתיים המתלווים להריון וללידה.\nהמחקר החדש שנערך ע\"י חוקרי אוניברסיטת Aarhus בדנמרק, פורסם בכתב\nהעת של ההסתדרות הרפואית האמריקנית JAMA בגליונו החדש. המחקר מתבסס על תיקים רפואיים של 2.3 מיליון נשים בדנמרק שנבדקו כאמור במהלך שלושה עשורים.\nהחוקרים מצאו כי שלושת החודשים הראשונים לאחר הלידה הראשונה הם המסוכנים. בסיכון מוגבר עוד יותר נמצאות הנשים במהלך השבועות הראשונים. תוצאות המחקר גילו כי אחת מכל אלף נשים נמצאת בסיכון גבוה ללקות בהפרעה נפשית הדורשת טיפולים תרופתיים. במהלך 10 עד 19 הימים הראשונים ללידה, נמצא שיעור גבוה פי 4 של אישפוזים בשל בעיות נפשיות אצל האמהות הטריות, בהשוואה לנשים ללא ילדים."}
{"article_id": "0,7340,L-4125464,00.html", "header_title": "פותחים שנה: להיות הורים טובים יותר ב-10 צעדים", "full_text": "הספירה לאחור הסתיימה ושנה חדשה מקדמת את פנינו. שנה חדשה-דנדשה מהקופסה, זכה וטהורה, שעוד לא קרה בה דבר. כולה התרגשות וצפייה דרוכה והמון איחולים והבטחות. מה תביא איתה השנה החדשה הזו, וחשוב עוד יותר - מה אנחנו נביא לה?\nאני מזמינה אתכם, ברגע חגיגי זה, לעצור לרגע ולערוך מעין בדק בית בהתנהלות ההורית שלכם. האם יש לכם הרגלים אוטומטיים, דפוסים שעייפתם מהם, כאלה המטרידים, מעיקים, ומיותרים לכם? זו ההזדמנות להוציא את כל תכולת הארון ההורי הסימבולי, ולבדוק אותה בתשומת לב: מה הולם אותנו ומחמיא לנו ומה כבר לא? מה כבר לא מתאים לנו ולא מייצג את מי שאנחנו והגיע הזמן להיפרד ממנו?\nתחילתה של שנה היא הזדמנות לעשות \"תשליך הורי\" ולהשיל מעלינו את כל אותן התנהלויות לא נכונות, שרק מזיקות לנו, כהורים, ולילדינו. ממה כדאי\nאחד הדברים שהכי מאפיינים את כולנו כהורים זה דיבור יתר. זו הגדרה מאוד עדינה ואקדמית בהשוואה לאיך שזה נשמע באמת: הסברים ארוכים כאורך הגלות בנושא שאותו כבר לעסנו לעייפה, הכולל הרבה מאוד משפטים ומוטיבים החוזרים על עצמם, שוב ושוב, בשינויים קלים של תיאורים והטיות, אך עדיין עוסקים באותו נושא ממש.\nתוך כדי אנחנו לרוב מלאי התפעלות מעצמנו, מהיכולת הרטורית שלנו, מהמונולוג הבנוי לתלפיות והמילים רבות העוצמה, אבל, עם יד על הלב, נכון שכולנו יודעים שאנחנו מדברים אל עצמנו? הילד שלנו כבר מזמן עזב את המקום, אם לא בגופו אז וודאי בנפשו. לא חבל? כמה מעייף, כמה לא אפקטיבי. בואו נתחיל את השנה הבאה עלינו לטובה עם החלטה ראשונה: לדבר קצר. ככל שהדיבור שלנו יהיה קצר יותר, כך נישמע ונשפיע יותר. וגם פחות נתעייף. שווה, לא?\nהילד אכל לי, ישן לי, הביא לי ציון... מוכר? ובכן, זו לא סתם צורת דיבור. יש משמעות לשימוש במילת השייכות הזו. התפיסה שלנו שהילד עושה דברים \"לנו\" מייצרת סוג של חיבור סימביוטי, מתערבב, שיש לו השלכות רבות משמעות. כאילו הוא עושה את הדברים האלה בשבילי, למעני. וכשזה המצב, אנחנו גם עלולים להיפגע, אם במקרה הוא לא ישן לי או לא אוכל לי.\nאז בואו החליט לקראת השנה החדשה שהילדים שלנו לא עושים את כל הדברים האלה לנו. הם עושים אותם לעצמם. עבור הגדילה, הלמידה וההתפתחות שלהם. אנחנו נמצאים שם, וזה חשוב, אבל עדיין - אנחנו נפרדים מהם. בואו נשמור על זה ולא נתבלבל.\nכולם אומרים לנו שרגשות האשם הם חלק בלתי נפרד מחוויית ההורות, אבל זה לא אומר שאנחנו צריכים להסכים לחיות עם זה. בואו נחליט שהשנה אנחנו יורדים מעץ המושלמות ומקבלים את היותנו טובים דיינו. זה המון.\nבמקביל, בואו נפסיק להסתתר מאחורי הגב הרחב של רגשות האשם בכל פעם שאנחנו מפשלים. מדובר ברגש מאוד טריקי, אתם יודעים. אם אני מרגישה אשמה – כבר הוקל לי. מכירים? אבך בתכל'ס זה לא מקדם או תורם משהו למישהו, לא לנו וגם לא לילדים שלנו. אז השנה ניקח יותר אחריות, נעשה הכי טוב שאפשר, ונתנצל כשצריך.\nואיך לא ניקח? הילדים שלנו הם הנשמה שלנו, האוצר שלנו. אנחנו משקיעים בהם את כל כולנו, ימינו ולילותינו, חושבים עליהם, מדברים עליהם, מעניקים להם, מטפלים בהם, שומרים עליהם. אין עבודה יותר תובענית וסיזיפית מהורות. אז שאני לא איעלב? שככה הוא יעשה לי אחרי כל מה שנתתי לו? שככה הוא ידבר אלי?\nלהפסיק לקחת את הכל באופן אישי זה אכן קשה, אבל לא בלתי אפשרי. הילד שלכם אוהב אתכם הכי בעולם. יש גם סיכוי שככל שהוא יגדל הוא יבין יותר מה זה אומר להיות הורה. אבל כרגע הוא עושה את התפקיד שלו במחזה: להיות ילד. וילדים פועלים מתוך דחפים. התפקיד שלכם הוא לומר לעצמכם \"זה שלו, לא קשור אלי\", לשים גבולות איפה שצריך ולהמשיך הלאה.\nכמה מעסיק אותנו מה אחרים חושבים. לא פעם אנחנו יודעים בדיוק מה אנחנו צריכים לעשות, האינטואיציה שלנו מסמנת לנו בבטן ומעבירה לנו תחושה שאין לטעות בה, אבל אנחנו לא מקשיבים לה כי יש סביב (או בתוכנו) קהל שמביט ושופט, ומערער את הביטחון שלנו בשנייה אחת. אז הגיע הזהן להחליט שמעכשיו נהיה יותר קשובים לקולות הפנימיים שלנו, יותר בוטחים בעצמנו. אני מבטיחה לכם שהמצפן הפנימי שלכם יודע מה הוא אומר. הגבירו את קולו ותנו לו את המקום המגיע לו. התוצאות יעידו שבחרתם נכון.\n\"הוא כל כך מסכן\", \"כל כך קשה לה\", \"הוא הכי קטן בגן\", \"היא הכי רגישה ועדינה\". הלב נקרע. אנחנו מתכוונים רק לטוב, אבל לרחם על מישהו זה דבר שמאוד מחליש. המסר שעובר לילד הוא שבאמת אין לו יכולות וכוחות והוא נורא חלשלוש וחסר אונים. חמור מכך: ילדים שהוריהם מרחמים עליהם חיים בתחושה שהם לא מאמינים בהם. ואם הם לא – אז מי כן?\nבכל פעם שהתחושה הזו עולה בכם חישבו על היכולות של הילד שלכם, העלו בזיכרונכם מקרה שהייתם עדים לו בו הוא התמודד עם קושי, מצא מוצא והתגבר. אמצו זיכרון זה כנקודת המוצא שלכם לשנה החדשה.\nאיך אנחנו יודעים הכל, הא? לכל שאלה תשובה, לכל בעיה - פתרון. זה עומד לנו על קצה הלשון ואנחנו לא מסוגלים להתאפק. לפעמים אנחנו מתבלבלים וחושבים שלזה מתכוונים כשמדברים על \"חינוך\". אז בואו נבהיר היום באופן חגיגי: הילדים שלנו לא ממש צריכים את העצות שלנו. אם נשים לב, הם גם מקבלים אותן מאיתנו מבלי שבכלל ביקשו. יש להם רעיונות מצויינים, לא פעם מוצלחים משלנו, ובוודאי יותר קרובים לעולמם. אפשר לנוח.\nזו הפעולה הכי אוטומטית, אבל גם הכי בעייתית: \"הוא עצלן גדול, אבל אחיו? כל כך יודע לעזור\", \"היא תמיד מאחרת, אבל אצלו שעה זו שעה\". ואני שואלת, למה שהעצלן יפסיק להיות עצלן? איזה סיכוי יש לו לשנות את הדימוי שלו אצלנו, ועוד מול אחיו ה\"מושלם\"? כשאנחנו מדביקים תוויות על הילדים שלנו אנחנו למעשה מקבעים את ההתנהגות שלהם ומרחיקים את האפשרות לשינוי. ואגב, גם כשאנחנו אומרים את זה שלא בפניהם - הם שומעים.\nמה במקום? בואו נמצא עוד ועוד תכונות ויכולות של כל ילד וילד, נציין אותן ונרחיב את סקאלת האפשרויות שלהם. ובוודאי נמנע מהשוואה בין הילדים. גם ככה הם בתחרות מתמדת.\n\"הוא ילד מאוד חכם, אבל בספורט הוא חלש\", \"נכון שהיא קמה היום בזמן, אבל הבקרים איתה הם בדרך כלל סיוט\". מכירים? כדאי לשים לב: המילה \"אבל\" מוחקת את כל מה שנאמר לפניה. פשוט מבטלת אותו. וזה גם מה שעובר לילד. הוא לא שומע שהוא חכם, הוא שומע שהוא חלש בספורט. הדגש באמירה שכזו הוא החסר ומפה קשה יהיה להצמיח משהו.\nילד ששומע משפט כזה (או חש במסר העובר גם בלי מילים) אומר לעצמו: \"אני לא טוב. אני מאכזב\". אנחנו גורמים לו לפגיעה בדימוי ובביטחון העצמי, וחבל. בואו נתחיל לראות את חצי הכוס המלאה. הילדה שלכם קמה היום בזמן? איזה יופי, אפילו אם זה קורה פעמיים בשנה. תראו את זה, \"תחזיקו\" את זה, תגידו מילה טובה. זה הדשן שיצמיח שדה פורח, כלומר התייחסות תעודד אותה להתאמץ יותר. שלא לדבר על כך שגם אתם תרוויחו הסתכלות אופטימית ומחזקת יותר לחיים. והנה הרווחתם פעמיים.\nהאם זה באמת כך? יש לנו נטייה להתקבע על דברים שקרו בעבר ולחשוב שכך יהיה תמיד: \"אני לא טוב בזה\", \"הילד שלי לא אוהב את זה\". אם חושבים על זה, זה כמו לנהוג במכונית כשהפנים לאחור. נשמע הגיוני? ודאי שלא. אז תנו לי לחדש לכם: בכל רגע נתון יכול להיוולד משהו חדש, ואם לא עכשיו מתי? בואו ננהג השנה עם הפנים קדימה ונגלה שגם אנחנו וגם הילדים שלנו יכולים להשתנות.\nשלכם באהבה, אלי\n,"}
{"article_id": "0,7340,L-4131401,00.html", "header_title": "זמן איכות? הגיע הזמן שתפסיקו לעבוד על עצמכם", "full_text": "אמא שלי העניקה לי שתי עצות זהב כשהתחתנתי: האחת, לא לגמור אף פעם הריון בקיץ. השנייה, לרשום את הילדים לגן רק בגיל שנתיים ובלי צהרון, שיזכרו איפה הם גרים ואיך נראה הבית באור יום.\nמכיוון שאת העצה הראשונה לא השכלתי לממש (ומי שילדה באוגוסט-ספטמבר מכירה את גודל הזוועה) אני משתדלת להקפיד על קיום העצה השנייה: אני נשארת עם הילדים עד גיל שנתיים בבית, רושמת אותם לגן לחמש שעות בלבד, אוספת אותם בצהריים לשניצל (אמיתי) ונמנום כפיות עם אמא ומשתדלת להפיק את המירב מאחר הצהריים שלנו, בו הילדים מפרקים את הבית ואותי לחתיכות.\nמדי פעם עוברת בי מחשבה סוררת, כמה נחמד יהיה לקבל עוד כמה שעות ביום לעצמי, ואת הילדים לקבל בשעה ארבע או חמש. אבל לא, לא רוצה. לא רוצה משפחתונים, וגם צהרונים מיותרים לי. עבודה חשובה לי והתפתחות אישית גם, אבל בשנים האלו חשובה לי בעיקר ההתפתחות של הגורירים שאני מגדלת בבית, ושם בדיוק אני בוחרת להיות.\nכי כן, יש קשר בין איך שאנחנו נראים לבין האופן בו אנו מגדלים את הילדים שלנו. יש קשר בין כל מה שאנחנו מפחדים לראות\nהתפקיד הכי חשוב שלנו כהורים הוא להיות המנהלים של \"תיק\" הילד. להיות אלו שלוקחים את האחריות המלאה על חינוכו ורווחתו. אנחנו הרי יודעים הכי טוב, אין מה לעשות, זאת עובדה. כל אחד יכול לגדל לך את הילד, אבל רק את תרגישי אותו. כל אחד יכול לחבק ילד שנפל, אבל רק אתה תדע לנבא מתי הוא יפול ובכמה דציבלים תהיה הצעקה.\nלפעמים ניהול תיק הילד שלך מעט יותר מורכב, וטומן בחובו הבנה של מרכיבים נוספים, כמו בעיית למידה, בעיה רגשית או טיפול כזה או אחר. אז הילד שלך צריך אותך מאוד-מאוד, ולא מרחוק, ולא בזמן איכות מוסדר של ערב בשבוע. הוא צריך אותך שתרגיש אותו. שתבדוק קצת עם המחנכת מה קורה איתו. שתלווה אותו בטיולים של בית הספר, שתשב איתו בחוגים. שתהיה. קרוב, מעורב ובשלט קרוב. השלט הרחוק? כשהוא רחוק מדי, הוא פשוט לא עובד.\nזמן איכות הוא המצאה נהדרת לטיפול ברגשות האשם ההוריים שלנו. זמן איכות יכול להיות אפקטיבי כשאנחנו באמת מרוכזים בילד, אבל הוא לא יכול להחליף זמן פשוט, זמן כמות. ילדים צריכים אותנו בחיים שלהם. מה שהם לא צריכים הוא יותר מדי זמן מול מחשב וטלוויזיה או שני חוגים ביום, בכל יום, או לחיות חיים ללא זמן חופשי, אישי ומשפחתי. ילדים צריכים נורא פשוט, בדיוק כמו פעם: חצי יום בחוץ, וחצי יום בפנים. חברים, אבל גם הורים ואחים ודודים. קחו את הילדים של היום ותנו להם להכיר את זמן הבהיה הישן והטוב, הזמן בו שוכבים על המיטה ומביטים בעץ שנע ברוח. הזמן להיות. הזמן לחשוב.\nומה עם זמן האיכות? כל זמן שלנו איתם הוא זמן איכות, אם אנחנו והם באמת שם. לא צריך קניון ולא סרט ולא ים. הורה אחד, ילד אחד, וערוצים פתוחים. עכשיו, איך בדיוק מארגנים זמן איכות שכזה אם רוב הזמן פשוט אין לנו מספיק זמן?\nלפני שמשאית הפמיניסטיות תבוא למרוח אותי בזפת ולגלגל אותי בנוצות, אני רוצה לומר שפמיניזם עבורי הוא היכולת לבחור. נשים יכולות לבחור היום יותר מאשר בעבר. אנחנו יכולות לבחור להיות אימהות ולגדל ילדים, בדיוק כפי שאנו יכולות לבחור להיות נשות עסקים דגולות ולגדל בונוסים. שאף אחד או אחת לא יקחו לי את זכות הבחירה, לפה או לשם.\nרובנו, אגב, בוחרות במסלול ה\"גם וגם\" האתגרי, מסלול בו אנו עושות הכל במחיר פעוט של וויתור על שעות שינה ואיכות חיים. כמעט כולנו עובדות במשרה אחת רשמית, ובמשרה אחת נסתרת. בג'אנגלינג המטורף הזה שאנו עושות כמעט עשרים שעות ביממה, אין לנו אפילו יכולת לעצור לרגע ולתהות: האם אלו החיים שרצינו? האם זוהי הדרך בה רצינו להיות אימהות? האם נוח לנו עם מיעוט הזמן ומעט ההכרות שיש לנו עם ילדינו? האם אנחנו חוות פמיניזם, או שמא סתם ברדק?"}
{"article_id": "0,7340,L-4063863,00.html", "header_title": "נער מצא תינוקת בת חצי שנה שננטשה בירושלים", "full_text": "תינוקת בת חצי שנה נמצאה היום (ג') נטושה בתוך שיח בצדו של שביל עפר בירושלים. נער בן 18, שצעד ברחוב שמואל הנביא שמע לפתע קול בכי מצד הדרך. כשניגש לשם, הבחין בתינוקת בתוך שיח. הצעיר הזעיק את המשטרה ואת מד\"א.\nסטילס: נועם מושקוביץ, וידאו: אבי פרץ\nאביה של התינוקת יצר קשר עם המשטרה וטען כי אשתו, שככל הנראה לוקה בנפשה, עזבה את התינוקת סמוך למקום מגוריהם. הוא זומן לחקירה. ממשרד הרווחה נמסר כי \"שירותי הרווחה ומשרד הרווחה בוחנים את דרכי המשך הטיפול ואת המענים שינתנו לתינוקת לאחר שחרורה מבית החולים\".\nדובר מד\"א, זכי הלר, סיפר ל-ynet שהתינוקת נמצאה בריאה ואינה סובלת מחבלות ופציעות אחרות: \"לקראת השעה 11:00 דווחנו על התינוקת הנטושה בשביל העפר. היא נמצאה כשהיא שכובה על בטנה. צוות מד\"א שהיה בסמוך למקום הוזעק והגיע תוך דקות ספורות. התינוקת נמצאה כשבגדיה ופניה מכוסים עפר\".\n(צילום: נועם מושקוביץ)\nהדובר סיפר כי התינוקת קיבלה את פניה של החובשת לאה חזנוביץ' \"בחיוכים ולא בבכי. החובשת ניקתה לה את הבגדים ואת הפנים וערכה לה בדיקה ראשונית בשטח. לאחר שהתברר כי היא במצב טוב, היא פונתה לבדיקות בבית-החולים \"ביקור חולים\".\nהמנהל הרפואי של בית-החולים ביקור חולים, ד\"ר רפאל פולק, ציין כי \"מצבה של התינוקת מצוין. בעצם מדובר פה על מקרה סוציאלי. אני מבין שהיה אלמנט של הזנחה בטיפול בה ושמצאו אותה ברחוב. כרגע יש עובדות סוציאליות של בית-החולים שמטפלות בה. כשנמצאה, הייתה מלוכלכת וסבלה מהזנחה, אך לא מבעיה רפואית\"."}
{"article_id": "0,7340,L-4120968,00.html", "header_title": "גן במקום העבודה זה טוב להורים? ממש לא", "full_text": "השבוע עלה גם אצלנו הסרט \"אין לי מושג איך היא עושה את זה\", בכיכובה של שרה-ג'סיקה פרקר. כאשר פגשתי את אליסון פירסון, מחברת הספר, בעת ביקורה בישראל לפני מספר שנים, הייתי סקרנית לדעת מהי הסוגיה שמטרידה אותה יותר מכל בעניין האמהות העובדות. פירסון ענתה מיד, בלי להסס, שהעובדה המקוממת ביותר בעיניה היא שלמרות שיותר ויותר נשים נמצאות בתפקידי מפתח בשוק העבודה בהשוואה לעבר, הרי שאופיו של שוק העבודה וחוקיו עדיין נקבעים מתוך השקפת עולם גברית-פטריאכלית.\nכאשר התוודעתי באחרונה לכוונת משרד התמ\"ת להמריץ מעסיקים אשר יקימו גני ילדים במקומות העבודה, כדי להוריד את הלחץ מהאמהות העובדות ולאפשר להן לעבוד בראש נקי בלי לדאוג להגיע לגן בזמן (היש ניסוח שוביניסטי ומתנשא מזה? מה יש, אדוני שר התמ\"ת, לא שמעת על אבות שמוציאים מהגן?) לא יכולתי שלא להיזכר בפירסון הזועמת ובכמה שהיא צדקה.\nההנחה של משרד התמ\"ת, לפיה כאשר הילד נמצא בגן של המפעל או המשרד אמו העובדת רגועה יותר, היא אמירה\nבגן של המשרד אין גננת שתביט בנו במבט עקום כששוב נאחר והיי, במילא כולם תקועים עכשיו בפקקים בדרך הביתה, אז אנחנו נשאיר את הילד בארגז החול המשרדי, ונצא אחרי שהתנועה תשתחרר. הרי כאשר הילד שלי ואני כל כך קרובים, רק מרחק קומה וחצי במעלית, מה באמת מונע ממני, אמו העובדת והאובדת, להישאר עוד שעה ועוד שעה ליד המחשב, או בעוד ישיבה שנקבעה לשעת ערב? ואופס, הגענו לשש או שבע בערב בלי שבכלל הרגשנו, ולכאורה בלי נקיפות מצפון. הרי הילד כאן, בקומת הגן, ממש מרחק הושטת עכבר. זה שאנחנו לא באמת איתו, אלא רק מרגישים קרובים, זה ממש לא חשוב.\nההורים העובדים בישראל עובדים שעות רבות ביום, בכל קנה מידה. משרה מלאה כיום נעה בין 190 ל-200 שעות עבודה בחודש, והיקפה נחשב גבוה מאוד בכל סטנדרט בינלאומי. כולנו יודעים שהמציאות הכלכלית הקיימת היא כזו ששני ההורים חייבים לעבוד, ולא סתם לעבוד, אלא לעבוד במשרה מלאה ולעתים אף במשרה וחצי, כדי להחזיק משק בית על הרגליים. חלוקת הנטל בין בני זוג עובדים היא כזו שבכל יום מישהו אחר יוצא לאסוף את הילדים, כולל גיוס של סבא, סבתא ושמרטפים, כדי ששני הצדדים יצליחו לעמוד בדרישות הימים העמוסים במקומות העבודה.\nהמאמץ של כל משפחה עובדת היא לשמר פרק זמן שבועי מספק שיאפשר לבלות יחד, כמשפחה. היום שני הורים עובדים מסתדרים בקושי עם מכסת הזמן שיש להם כדי לבלות עם המשפחה, וכמה עצוב שבמקום לתמרץ את ההורים העובדים לאמץ הרגלים של \"וורק לייף באלאנס\" (איזון בין החיים האישיים לבין העבודה), שיסייעו להם להרוויח זמן משפחה חשוב ונחוץ, מתמרצים את המעסיקים לבלוע עוד ועוד נתחים מעוגת הזמן המצטמצמת של עובדיהם ומכניסים את הילדים למפעל.\nהאם בשביל זה הקמנו משפחה, כדי להביא אותה איתנו לעבודה? ומה אם אני כן רוצה לצאת בזמן לגן? ומה אם יש לי יותר מילד אחד שאני צריכה לאסוף ממוסדות החינוך? איך אז אהיה רגועה בזכות העובדה שהילד שלי נמצא בגן במקום העבודה? ומה אם הצורך המחייב לעמוד בזמנים ולצאת בזמן מהעבודה כדי לאסוף את הילד הוא-הוא הגורם המושיע שמאפשר לי בכלל לצאת אל חציו השני של היום שלי, שיוקדש לילדים ולמשפחה?\nמעסיקים יקרים, מ' זה משפחה, זה לא מפעל. לכן, אם אתם רוצים עובדים רגועים הפתרון הוא לא להכניס את הגן למקום העבודה, אלא לאפשר להורה לממש את ההורות שלו בתוך היקף המשרה הקיים - ואת זה עושים על ידי אימוץ גישה מתחשבת ומתגמשת. אם הורה צריך לצאת היום מוקדם יותר כדי לאסוף את הילד, כי היום זו התורנות שלו, על המעסיק להיות קשוב לעניין, ואז הוא יזכה בעובד רגוע. כאשר העובד יודע שאף אחד לא יעשה לו פרצוף עקום כשהוא יוצא הביתה, הוא יישאר בעבודה בימים הארוכים האחרים עם חיוך על הפנים, ואפילו בשמחה.\nעם כל הכבוד לעבודה, הערך משפחה נמצא במקום גבוה יותר בסולם העדיפויות ויציאתנו לעבודה נועדה לשרת את התא המשפחתי שלנו, ולא להיפך. אנחנו לא מגדלים עבודה כדי להחזיק משפחה. אנחנו מחזיקים בעבודה כדי לגדל משפחה."}
{"article_id": "0,7340,L-4130845,00.html", "header_title": "דבוקים למסך: כך תגמלו את הילד מהטלוויזיה", "full_text": "מי מאיתנו לא מכיר את הסצנה הבאה: אנחנו רוצים לשבת לארוחת הערב עם כל בני המשפחה (או לצאת לבקר את סבתא וסבא או סתם לשאול מה העניינים), משחררים קריאה לעבר הילדים ומזמינים אותם להגיע. אבל מהעבר השני אין קול ואין עונה. החברים \"תקועים\" מול הטלוויזיה, העיניים, מזוגגות משהו, מרוכזות במסך המרצד, ווליום בלתי נסבל של דיבוב/ קריינות/ מוסיקה ממסך את החלל. קיר לא נראה, אך מורגש היטב, חוצץ בינינו ובינם. אין עם מי לדבר.\nלך תייצר תקשורת עכשיו, לך תבנה איזה שיתוף פעולה. נאדה. ככה מתנהלים החיים מול המסך.\nהבעיה, אני בטוחה, מוכרת לכולנו. רובנו מוצאים את עצמנו מתמודדים (פעם טוב יותר, והרבה פעמים פחות) עם הנושא הלא פשוט הזה. מנסים לשלוט במספר שעות הצפייה, כמו גם בתכנים להם נחשפים ילדינו, ולא כל כך מצליחים.\nמדובר במלחמה יומיומית ומתישה. לא תמיד ברור לנו מה נכון, כמה שעות צפייה אנחנו אמורים להקצות ומה עושים עם תכניות מסוימות ש\"כ-ו-ל-ם רואים ורק אתם לא מרשים!\". לא פעם אנחנו שמים לעצמנו רגל כשאנחנו מאשרים את מה שאתמול אסרנו על מנת לזכות בעוד שעה של מנוחה, שיחת טלפון או בהייה בעיתון. לא פעם אנחנו מרגישים שהשלט כבר מזמן לא בידיים שלנו. אני מכירה לא מעט הורים שפשוט הוציאו את הטלוויזיה מהבית כי הם לא מצאו שום דרך אחרת להתמודד עם העניין.\nואפשר להבין מהיכן נובע הלחץ. אנחנו כבר יודעים שהצפייה בטלוויזיה ממכרת: היא אינסופית, מלהיבה, מלווה בשלל צבעים, קולות ומראות מרתקים, וגם אם התוכנית הזאת לא משהו, הרי שתוך שניות ספורות תתחיל התוכנית הבאה והבאה אחריה. איך אפשר לעמוד מול זה?\nויש עוד: צפייה ממושכת בטלוויזיה באה על חשבון פעילויות אחרות חשובות עד מאוד, כמו פעילות פיזית, למשל. אם בדורות הקודמים ילדים בילו את רוב שעות אחר הצהריים בחוץ במשחקי רחוב, הרי שהיום הם יושבים שעות מול המסך, פאסיביים, בוהים, מזפזפים ומנשנשים. חלק גדול מבעיות ההשמנה של הדור הזה מיוחסות ל\"פגעי הטלוויזיה\".\nגם הווליום הגבוה, הריצוד המתמיד ועומס המידע מגבירים חוסר שקט וחרדות, מה שמשפיע במיוחד על ילדים צעירים או כאלו הסובלים מקשיי הקשב והריכוז. הרי בעודנו צופים בפרק מסדרה כלשהי, מקרינים לנו בפינה הימנית של המסך את מה שעומד לקרות בפרק הבא, מתחת רצה שורה של עדכוני חדשות, ובו זמנית, בפינה השמאלית, מיידעים אותנו על התכנית הבאה. איזו הצפה מטורפת.\nישנם מחקרים שמראים כי חלה עלייה משמעותית בקשיים החברתיים של ילדים בגיל ההתבגרות. זה ממש לא מפתיע אם ניקח בחשבון שחלק לא מבוטל מהמפגשים החברתיים מתרחשים מול המסך, כשכל אחד למעשה נמצא עם עצמו ואין שום אינטראקציה חברתית ממשית בין הנוכחים. הילדים שלנו גם קוראים הרבה פחות, יוצרים פחות, וכמובן משחקים פחות ועוסקים פחות בתחביבים.\nתוסיפו לכל אלו את העובדה שדרך הטלוויזיה הם סופגים הרבה מאוד מסרים, גלויים וסמויים, המחלחלים ומשפיעים ישירות על תפיסת עולמם המתעצבת, כשחלקם ממש לא עולים בקנה אחד עם שלנו: אלימים, מעוותים, סטריאוטיפיים, לא מותאמים לגיל או סתם רדודים. אפילו הפרסומות משמשות כדמויות מחנכות נוספות לילדינו כשהן מפתות אותם לרכוש מוצרים חדישים שפשוט אי אפשר בלעדיהם ואף מלמדות איך לתחמן בעורמה את אמא ואבא לשם כך. ככה, בגלוי, לאור היום, מתחת לאף שלנו.\nאז כן, הילדים שלנו טובים ב\"מולטי טאסק' ואנחנו לא מתחילים אפילו לעמוד בקצב שלהם. הם יכולים לקלוט כמה וכמה ערוצי מידע בו זמנית בקלי קלות, לזפזפ בין לבין, לנהל שיחות תוך כדי ומה לא. אלא שיש לזה מחיר. זה בא על חשבון משהו, על חשבון היכולת להתעמק. ואת זה אנחנו כבר מרגישים היטב במחוזות אחרים.\nויחד עם זאת, האם הכל רע? ממש לא! יש גם טוב בעסק הזה. דרך הטלוויזיה הילדים נחשפים ורוכשים גם מידע ותכנים איכותיים. הם משפרים את השפה, לומדים שפות זרות, מכירים חברות ותרבויות אחרות ואת החברה בה הם חיים וגם, לא פחות חשוב, נהנים. הרי זהו ערך לא מבוטל בפני עצמו.\nאבל כל זה בתנאי אחד: שנשמור על איזון. מפתיע? לא ממש. איך עושים את זה? אז ככה:\nאם כשאתם חוזרים הביתה אתם מדליקים את הטלוויזיה עוד לפני שאתם מורידים את התיק - יש בעיה. אולי תגידו: \"אני לא באמת מסתכל, אני רק צריך את ה'רעש' הזה ברקע\", אבל חשוב שתבינו שזה מודל החיקוי שאתם מציבים בפני הילדים שלכם ושגם הם יפתחו את הקופסה המרעישה בכל הזדמנות. אין מה לעשות, גם פה הדוגמה האישית היא קריטית.\nזו ההמלצה המקובלת ויש בה היגיון רב. ילדים עד גיל שנתיים נמצאים בסדנה מואצת של גדילה וחשיפה לכמות גדולה של גירויים מעכבת התפתחות תקינה של המוח, פוגעת ביכולת הריכוז ומגבירה הסתברות להתנהגות אימפולסיבית וחסרת שקט. עכבו את החשיפה המיותרת הזו כמה שרק ניתן וספקו פעילויות חלופיות שבאמת יתרמו לזאטוטים שלכם.\nלא בערב ולא בבוקר. בערב זו סתם עוד ערימה של גירויים מיותרים המקשים על הילדים לעשות את הסוויץ' המתבקש, על מנת שיוכלו לעבור ממצב של ערות למצב של שינה. מעבר לכך, תכנים מסויימים בטלוויזיה, שבמהלך היום נחווים כתמימים ובלתי מזיקים, הופכים להיות מאיימים ביותר כשהחושך יורד. מי צריך את זה?\nבבוקר אנחנו רוצים ילדים ערניים ומתפקדים, העוברים מתחנה לתחנה (מצחצחים שיניים, מתלבשים, מסתרקים וכו') באופן יעיל, וזו משימה בלתי אפשרית כשעין אחת (לפחות) נעוצה במסך.\nמאותה סיבה בדיוק. המרקע פשוט \"שואב\" את כל תשומת הלב וקשה מאוד להתרכז בדף העבודה ובמטלות. גם ככה זה לא פשוט להכין שיעורים, אז למה להפוך את העניין לקשה עוד יותר?\nנכון שלפעמים זה הכי נוח לשלוח את היורש לצפות בתוכנית האהובה עליו בחדרו ולהשאיר לעצמנו את מתחם הקפה נטול רעשים והפרעות, אלא שהפטנט הזה מייצר קשיים גדולים בהמשך, כשהוא צורך יותר ויותר שעות מסך ואנחנו מוצאים את עצמנו במשרה מלאה של שוטר. מעבר לכך, טלוויזיה בחדרו של ילד אחד זה אומר שבשלב כלשהו תהיה טלוויזיה לכל ילד ואז אנחנו מוצאים את עצמנו מנהלים \"מלון בוטיק\", בו כל ילד ספון בחדרו, צמוד למסך האישי. אמנם אין מריבות בין הילדים על \"איזו תכנית נראה\" אבל גם אין כל כך הזדמנויות להתמודדות משותפת המחזקת את הקשר.\nבגילאים צעירים זה עובד נהדר כשאנחנו ברורים ונחושים. בחרו עם הילדים את התוכניות האהובות עליהם ובשעות האלה הטלוויזיה תפעל. כן, יש כאן עבודה לעשות, אבל שוב - זו הדרך הארוכה שתוביל אתכם לדרך הקצרה יותר של הרגלי צפייה שפויים. הרעיון הוא שהטלוויזיה לא דולקת ללא הפסקה, אלא שאנחנו מדליקים אותה במכוון לקראת תוכנית מסויימת, לזמן מוגבל. וגם אם לא בוחרים תוכניות ניתן עדיין להחליט ביחד על \"זמן טלוויזיה\" כחלק מסדר היום - ולהקפיד עליו.\nהקפידו מידי פעם לשבת עם הילדים שלכם ולצפות יחד איתם בתוכניות האהובות עליהם. ילדים צעירים צריכים פה ושם הסבר לגבי מה שהם רואים: האם זה דמיוני או מציאותי, האם ככה זה באמת בחיים וכו'. זה הופך להיות חשוב ביותר כשהילדים גדלים, סביב גיל ההתבגרות, וזו גם דרך נהדרת לבנות עוד ערוץ של קשר ולהכיר את מה שמעסיק אותם. הבילוי המשותף הזה, בכל הגילאים, יעשה לכולכם רק טוב. רוצים להגדיל לעשות? הקליטו תכניות איכותיות ובעלות ערך וצפו בהן עם ילדיכם בשעות שקבעתם.\nלא כל מה שמראים לנו הוא אמת צרופה, ואת זה חשוב ללמד גם את הילדים.\nזה יכול להיות ערכים המוצגים בתוכנית שלא מקובלים עלינו, מסרים שאנחנו חווים כבעייתיים, הצגה מסולפת של המציאות ואפילו איכות אומנותית ירודה של המוצג בפנינו. זוהי מיומנות חשובה שתסייע להם בהמשך גם בתחומים אחרים בחיים.\nגם אם כולם רואים סדרה מסוימת ולכם זה נראה אלים מידי, בוטה מידי או לא מתאים, הקשיבו לאינטואיציה שלכם ותנו לה מקום. יחד עם זאת בדקו האם יש מקום לצפות בה יחד איתם, כשיש תיווך שלכם, שהרי בכל מקרה הם יוכלו לראות אותה אצל חבר כשאתם לא בסביבה.\nבעיקר לצעירים שבהם, עד שידעו לעשות זאת בכוחות עצמם. עזרו להם לאתר עיסוקים מהנים אחרים מלבד הטלוויזיה. שחקו איתם, שתפו אותם בהכנת ארוחת הערב, צאו איתם החוצה, הזמינו חברים ועודדו אותם גם להעסיק את עצמם. יש חיים אחרי ולפני הטלוויזיה.\n,"}
{"article_id": "0,7340,L-4238568,00.html", "header_title": "הילד לא ישן? התרסיס שיעשה את העבודה - ברגע", "full_text": "אין הורה שלא מכיר את המצב הבא: סיימתם את היום מותשים, אתם רק רוצים לרחוץ את הילדים וליפול שדודים על הספה או ישר למיטה. והילדים? להם יש תוכניות משלהם - ועבורם הלילה עוד צעיר והחגיגות רק מתחילות.\nסרטון סאטירי חדש שמסתובב ברשת , ופורסם היום גם בבלוג \"\n\",\n\t יעלה חיוך על פניהם של כל אותם הורים. בסרטון מוצג מוצר חדשני: ספריי שמבטיח להרדים את הילדים ברגע. פשוט משפריצים - וזוכים לשינה המיוחלת.\nהסרטון כבר זכה למאות אלפי צפיות והתגובות משעשעות למדי: מתברר שיש יותר מאדם אחד שבטוח כי מדובר במוצר אמיתי - ואולי אף לגטימי. אך למרות שזו יכולה להיות משאת נפשם של מיליוני הורים, מדובר כאמור בסאטירה בלבד. היוצר כבר פרסם מספר סרטים סאטיריים - אך זו הפעם הראשונה בה סרטון שהכין מצליח כל כך."}
{"article_id": "0,7340,L-3623590,00.html", "header_title": "מדריך להורים שרוצים לישון \"כמו תינוק\"", "full_text": "נושא השינה אצל תינוקות הינו נושא אשר מעסיק הורים רבים. הקושי מתחיל מיד עם לידת התינוק הקטנטן וממשיך גם בגילאים מאוחרים יותר. לכל גיל יש את הסיבות שלו ואת דרכי ההתמודדות המתאימות לו. במאמר זה ננסה לשפוך קצת אור על הנושא ולתת לכם ההורים מעט כלים, אשר יוכלו לאפשר לכם להתמודד עם בעיות השינה של ילדיכם בצורה טובה יותר ולאפשר לתינוק ולכם לילות שקטים ורגועים.\nצולם במרכז \"צעד ראשון\"\nקיימות שיטות והנחיות רבות לגבי שינת תינוקות, אך לפני שמתחילים ליישם שיטה זו או אחרת, חשוב להרחיב את הידע על שנת תינוקות ולקחת בחשבון מספר עובדות:\nכאמור, קיים שוני בצרכים ובמענה אצל תינוקות בגילאים שונים:\nתינוק חדש בא הביתה. מה שדמיינו כתמונה אידאלית ושלווה של תינוק קטנטן ישן בעריסה,ע דין ורגוע, מתבהר די מהר כחלום. אנו ההורים מוצאים עצמנו ימים ולילות מסתובבים סחור סחור, עייפים וטרוטי עיניים, מנסים למצוא תשובה לשאלה: \"למה התינוק שלי לא ישן?\"\nמדוע כל כך קשה לתינוק בתחילת דרכו לישון? למה הם רוצים כל כך הרבה להיות על הידיים? מדוע הם רוצים שנעמוד כל הזמן וברגע שאנו מנסים לשבת מתחיל הבכי? התשובות נמצאות בהבנת המקום בו נמצא התינוק עד לנקודה זו ובשוני הפתאומי שנכפה עליו.\nמרגע צאתו לעולם, תינוק צריך להתרגל לחיים החדשים, להתרגל לשוני. חום, חושך, מגע מי השפיר, קולות מונוטוניים של דפיקות הלב של האמא, תנוחה כפופה ו\"מכורבלת\", תנועה תמידית - הם תנאים אופייניים של תינוק ברחם. תנאים אלו מתחלפים אחרי הלידה ברעש חזק / שקט, אור חזק, שכיבה בתנוחה לא נוחה, פחות תמיכה וערסול, חוסר תנועה ואף תחושת רעב. כל אלה מקשים מאוד על ההסתגלות ועל יכולת השינה.\nתינוק זקוק לתנאים שהיו לו ברחם כדי לחוש ביטחון ונינוחות ולהירדם. תנאים אלה מהווים את הבסיס להתפתחותו וליכולת העצמאית העתידית שלו. הם חשובים לא פחות מאוכל מזין, חיתול נקי ושמירה על בריאות (ובטח אינם \"פינוק\").\nמתן מענה נכון לתינוק בשלושת החודשים הראשונים, תאפשר לו לגדול בסביבה בטוחה ותומכת ותעזור לו לבצע את המעבר מתנאי הרחם לעולם הגדול בצורה הטובה ביותר, אשר תתרום בהמשך להתפתחותו התקינה.\nעד גיל שלושה חודשים אנו רואים בהרדמת התינוק על הידיים, קרוב אלינו, צורך שלו. מגיל שלושה חודשים אנו ממליצים להתחיל באופן הדרגתי למצוא צורות הרגעה והרדמה נוספות ולא רק על הכדור והידיים, בכדי שלא תתפתח תלות של התינוק בצורת הרדמה ספציפית.\nלאחר שלושה חודשים, חשוב לתת לתינוק גירויים של עצמאות. תינוק צריך להגיע לשלב שהוא מרפה את הגוף שלו ומרגיש שטוב לו. ילד שמרגיש שהוא מקבל מענה מההורה יהיה ילד מסופק ויהיה לו קל יותר להיפרד מהמציאות וללכת לישון.\nהניחו אותו על המיטה תוך טפיחות קלות ודיבור מונוטוני כמו \"א... א... א...\". אחרי שנרגע, המתינו ואחרי מספר שניות עד שהוא בוכה ושוב חיזרו לטפיחות והדיבור המונוטוני. חשוב לו לדעת שאתם שם בשבילו, אך לא להוציא אותו מהמיטה. בהתחלה ייתכן שהבכי יתפתח לבכי חזק יותר ואז כן הייתי מרימה על הידיים ומנסה שוב. אחרי מספר פעמים שיתרגל לאפשרות זו יהיה לו קל יותר לקבל את השינוי. התהליך יכול לקחת מספר ימים ואז הוא יתחיל לישון לבד. חשוב ביותר להיות עקביים ושלמים עם עצמכם לחלוטין בהחלטה ללמד את התינוק להירדם, אחרת התהליך לא יעבוד.\nככל שהתינוק גדל, עצמאותו המוטורית וההתנהגותית עולה. מעבר לאכילת מוצקים, גמילה מהנקה, זחילה ומעבר לישיבה, היכולת להסתגל לשינויים ולהתמודד עם אתגרים שונים, הם סממנים חשובים של עצמאות. עצמאות זו קשורה גם בבשלות של התינוק לממש עצמאות בהרגלי השינה שלו.\nלעיתים הורים מרגילים את התינוק להירדמות על הידיים או תוך כדי הנקה עד גיל מאוחר, ובאופן פתאומי מחליטים לעשות שינוי. השינוי עבור התינוק קשה ומתפרש כמאיים. אנו יכולים לסייע אם באופן יומיומי והדרגתי נתאים את ההתייחסות כלפיו ליכולתו ונאפשר לו לממש את עצמאותו.\nחשוב לדעת כי דפוסי שינה הינם דפוס התנהגותי שמתגבש לאורך זמן, ושינוי התנהגותי מצד ההורה יוביל לשינוי אצל התינוק.\nידוע כי גם תינוקות שישנו לילה רצוף עד גיל 6 חודשים, מרבים להתעורר יותר החל מגיל 6 חודשים. הסיבה לכך טמונה בעובדה שבשנת הלילה מתרחש עיבוד החוויות שעבר התינוק במשך היום. חשוב שהורה יהיה מודע לשינויים שחלים ובעיקר למשמעות של הקניית הרגלים נכונים דווקא בתקופות של שינויים."}
{"article_id": "0,7340,L-4250482,00.html", "header_title": "\"אמא, מתי מגיעים?\"; איך שורדים בחו\"ל עם ילדים", "full_text": "אז לאיזה חו\"ל אתם נוסעים השנה? כבר החלטתם? מה, אתם לא נוסעים לחו\"ל? איך? למה? כל בסדר???\nאיכשהו, למתבוננת מהצד נראה שכ-ו-ל-ם נוסעים לחו\"ל עם הילדים. אין בכלל שאלה. זה הסטנדרט החדש. ברור! מעמיסים את הזאטוטים על כל ציודם וצעצועיהם והופל'ה - ממריאים. חופשות של שבוע, חודש, בתי מלון, קמפינג, \"הכל כלול\"... העיקר לצאת מהקלחת המהבילה והדביקה של יולי-אוגוסט למקום רחוק ואחר. לא חשוב איפה.\nלא פעם החופשות האלה מתחילות בהתלהבות גדולה של כל הנוגעים בדבר (הורים וילדים) ומסתיימות בסוג של מפח נפש. בדיקה של ה\"אחרי\" מצביעה על כך שהכל היה שם כבר בהתחלה, פחות או יותר כתוב על הקיר, רק אנחנו לא שמנו לב. לא השכלנו לעצור רגע ולחשוב, לא ייחסנו משמעות לכתוב, לא חשבנו לבדוק מה ניתן לעשות אחרת, וחבל.\nאז שנייה לפני שאתם סוגרים על דיל פצצה, בואו נתכנס במעגל הוירטואלי שלנו ונידרש לסוגיה הכל כך רלוונטית הזאת: איך מתכננים חופשה טובה, מתאימה, מספקת, מהנה, חוויתית וכייפית. ובמילים אחרות: איך נוסעים לחו\"ל עם הילדים בלי לעבור דרך כל הטעויות האפשריות. נתחיל? התחלנו.\nאז מה בעצם הבעיה? למה גם לפני חופשה צריך לחשוב ולתכנן? הרי כולנו רוצים בסופו של יום את אותו הדבר עצמו, לא? מה כבר ביקשנו, כמה ימים רחוק מהשגרה והמוכר, סתלבט אמיתי בלי שעון ובלי לחץ, נופים ומראות אחרים, שפה זרה, מאכלים בטעמים לא מוכרים. וכמובן שגם זמן איכות עם הילדים ועם בת/בן הזוג שכל כך קשה לנו לייצר במהלך כל השנה. מה כבר יכול להשתבש כאן?\nאז זהו, שהרבה. כשאנחנו מתכננים חופשה (כמו גם כל אירוע חגיגי ומשמח אחר) נבנית לנו בראש, תוך שניות ספורות, תמונה פנטסטית, ציורית, בשלל צבעי הקשת: הנה אנחנו נוסעים במכונית השכורה (שעלתה לנו הון, אגב) בדרך כפרית, מקסימה ומתפתלת, מתעלפים מהנאה ומהתרגשות. והילדים שלנו? הם רגועים ושמחים במושב האחורי, לא מפסיקים להתפעל בקולי קולות מהמראות הקסומים: \"תראי את הפרות האלה!\"; \"תראה את ההרים שם באופק, יש עליהם עדיין שלג!\".\n\"איזה יופי!\", אנחנו מציינים לעצמנו בסיפוק, \"איזו חופשה נהדרת!\". אנחנו מרגישים הורים הכי טובים בעולם, הכי ברי מזל ומאושרים, מצפים להמשך היום בו נחזור למלון, נתפוס תנומה מפנקת על מצעים צחורים בחדר הממוזג והנעים.\nכן-כן. עד כאן הסרט, ועכשיו למציאות. והמציאות, גבירותיי ורבותיי, למרבה הצער, קצת שונה. כבר בשדה התעופה אנחנו מתחילים לחוש באיזשהו עקצוץ\nואז אנחנו קולטים בזווית העין את הילדים שלנו שכבר מתווכחים ביניהם מי ישב ליד החלון ומי יקבל ראשון את המשחק החדש שקנינו במיוחד לקראת הטיסה, ומבינים, ברגע אחד שאי אפשר לטעות בו, שיש סיכוי לא מבוטל שבתום החופשה הזו נצטרך מייד חופשה נוספת, רק כדי להתאושש.\nכשאנחנו כבר שם אנחנו מגלים שהילדים שלנו לא ממש מתעניינים בתרבות, ארכיטקטורה והיסטוריה. גם הנוף לא ממש מפעים את ליבם ואפילו פלאי עולם מותירים אותם שווי-נפש: \"מה כל כך מיוחד פה? אפשר ארטיק?\".\nהקטנים מושכים לכיוון גני השעשועים, הגדולים רוצים רק שופינג ואוכל, ואנחנו מוצאים עצמנו תוהים: בשביל זה הגענו עד הלום? ומה בדיוק מעניין את הילד שלי חוץ מספורט, אופנה וגאדג'טים חדשניים? ודאגה קטנה זוקפת את ראשה בתוכנו.\nאז איך כן? מה חשוב לדעת ולעשות אחרת?\nיקיריי, בואו נהיה ריאלים. חופשה עם ילדים היא חופשה מסוג אחר לגמרי. מדובר כאן על שתי קבוצות שכל אחת מהן מגיעה ממדינה אחרת, עם שפה והרגלים אחרים, טעמים, העדפות ורצונות משלה. אתם רוצים לנוח - הם רוצים להתרוצץ; אתם רוצים לספוג מרחבים ונופים - הם רוצים כבר להגיע; אתם מחפשים להעמיק בתולדות העיר וההיסטוריה שלה - הם רוצים פארק מים ועכשיו! את כל זה חשוב מאוד לקחת בחשבון בבואנו לתכנן את החופש.\nמאחר ומדובר כאן בחופשה משפחתית, מן הראוי שנקיים שיחה מקדימה בפורום הרחב, בה ניתן לכל אחד להשמיע את דברו. גם לצעירים שביניהם. יחד עם זאת, אני מזכירה לכם שמשפחה זו לא דמוקרטיה. לקולות המבוגרים יש משקל שונה מאלו של הילדים, מאחר ואנחנו בסופו של דבר אלה שמוציאים את התוכנית לפועל וגם (לא פחות חשוב) ממנים אותה. כך שכדאי לבוא עם איזושהי תכנית מסגרת, או כמה אפשרויות, ומשם לצאת לדרך. וזה גם הזמן לערוך תיאום צפיות בין כולם של מה הולך להיות.\nזו נקודת מוצא טובה וחשובה לדיון המשותף. מאחר ואנו מדברים כאן על ריבוי של רצונות, צרכים וטעמים, יש חשיבות רבה לנכונות של כל אחד מהנוכחים להיות קשוב גם לרצונות שונים משלו. במילים אחרות, לעשות קווץ' האחד בשביל השני, כך שנוכל לפרגן לכל אחד מבני המשפחה לקבל משהו שמאוד משמעותי עבורו.\nגם זה חלק חשוב עבור ילדים, להיות מוקפים בדברים שהם אוהבים: צעצועים, משחקים, חפצים משמעותיים, כרית שהם קשורים אליה במיוחד וכדומה. תנו להם לבחור ועזרו להם למיין במידה והם מבקשים להביא את כל החדר. קחו אתכם גם משחקים שאתם יכולים לשחק יחד, חומרי יצירה, דפים גדולים וכדומה. הזדמנות פז לעשות משהו אחר ביחד. המלצה חמה: ותרו, עד כמה שרק ניתן, על \"צעצועים טכנולוגיים\", מחשב, טבלט וכדומה. חופש זה חופש!\nלחלק גדול מהילדים קשה עם שינויים. גם לשינויים הנתפסים בעינינו כ\"משדרגים\". ככלל, הם שייכים לקבוצה החובבת את השגרתי והמוכר. מהמקום הזה ייתכן והוא יתקשה להירדם בלילה, אפילו שאתם נמצאים במלון הכי יפה והכי מפנק שיש. יתגעגע לקורנפלקס המאוד מסויים שהוא רגיל לאכול בבוקר. לחבר מהגן. שימו לכם את זה בזיכרון ותנו להם את הזמן, המרחב והאמפטיה הדרושים להם על מנת להסתגל.\nמאוד קשה ליצור מצב בו כולם נהנים לעשות את אותם הדברים באותו זמן בדיוק. בכל זאת, מדובר כאן בכמה וכמה נפשות פועלות, בגילאים שונים, שלהם תחומי עניין אחרים. מעבר לכך, להיות כל הזמן ביחד, 24 שעות ביממה, כמה ימים טובים ברצף - זו גם משימה שעלולה להסתבר כמאתגרת מדי. אני מזמינה אתכם, מדי פעם, להתפצל במכוון, בכל פעם באופן שונה, מה שיקל על כל אחד מכם לעשות את מה שהוא אוהב יותר ועל הדרך גם להרוויח בילוי \"ממלא מצברים\" בקבוצה קטנה ואינטימית יותר.\nחשוב מאוד לתכנן, זה נכון. אבל לא פחות חשוב להגמיש את התוכניות. לא פעם, כשאנחנו כבר בעיצומו של טיול, אנחו מבינים שלא לקחנו משהו בחשבון, צץ איזשהו בלת\"מ, משהו התבטל או משהו חדש נולד. אפשרו גם את זה! זוכרים את השיחה שעשיתם לפני היציאה לדרך? זה המקום לחזור לשולחן הדיונים ולדסקס יחד את ההמשך.\nבמידה ואתם נוסעים לחופשה אקטיבית, כדאי לשתף את הילדים כל ערב תוכניות למחר. עד כמה שאתם יודעים, כמובן. הזכירו לעצמכם שמה שאתם יודעים - הם לא, וזה מאוד חשוב עבורם. ככל שהם יהיו יותר בעניינים - כך תגדל תחושת הביטחון שלהם ואיתה גם רמת שיתוף הפעולה. מעבר לכך שאם משהו לא מוצא חן בעיניהם - זה הזמן לדבר על זה ולא למחרת, כשאתם כבר בדלת.\nכן, מפעם בנו רצון גדול שהילדים שלנו יכירו, יעשירו את עולמם וילמדו ליהנות מדברים שווים באמת: תרבות, היסטוריה, אומנות ואפילו נוף. אלא מה? בגיל צעיר הם עדיין לא שם. ילדים עסוקים בדברים מוחשיים יותר הקשורים לחיי היום-יום שלהם, ומעבר לכך כל מה שהם רואים נראה להם הגיוני וסביר, פשוט בגלל שעדיין אין להם למה להשוות. מגדל שראשו בשמיים? נחמד. גבעות מוריקות ומלבלבות בשלל צבעים ומעליהם קשת ענקית ומרהיבה? אההה. עיר שנבנתה לפני אלפי שנים, המציגה שרידים הסטורים מרתקים של תקופות קדומות? אוקיי. אנחנו יכולים להבין את גודל העניין, את ייחודו וחד-פעמיותו. הם לא כל כך. יחד עם זאת, מבטיחה לכם שאם אתם כאלה, מתלהבים ונרגשים ממה שאתם רואים וחווים - זה יחלחל גם אליהם. עוד קצת.\nמה שכמובן נכון גם לימים של שגרה. אם מעניין אתכם לראות גם מוזיאונים, מצאו משהו בקנה מידה קטן יותר ולכו עם הילדים. כמובן חשוב שהם ידעו על כך מראש ויתכוננו. גם אם נראה לכם שהילדים לא רוצים - לרצון שלכם יש חשיבות ומקום. אולי בכל זאת משהו מכל זה יעניין גם אותם? מעבר לכך חפשו ומצאו רגע של ביחד. כשהילדים כבר ישנים, כשהם, באורח פלא, עסוקים במשהו, ואפילו (תתפלאו), באופן מכוון כשאתם מבקשים מהם להעסיק את עצמם ותופסים חצי שעה של התרגעות משותפת. מאוד מחזק ומאוד חשוב!\nבדקו שוב עם עצמכם: האם היעד שבחרתם נכון לכם? האם החופשה הזאת שאתם מתכננים באמת מתאימה לגילם של ילדיכם? או אולי בכל זאת עדיף לחכות כמה שנים, לנסוע בפורום המשפחתי לחופשה מקומית וצנועה יותר בארץ ולשמור את הנסיעה לחו\"ל לחלק הזוגי שלכם? שווה בדיקה.\nשלכם,\nאלי"}
{"article_id": "0,7340,L-4068779,00.html", "header_title": "גיל שנתיים האיום: כך תפסיקו לריב עם הפעוט", "full_text": "אמא מוזגת מים לכוס ומגישה לעולל: \"הנה חמוד שלי, תשתה.\"\n\"לא בכוס הזאת! אני רוצה את הכוס הסגולה!\"\nאימא מעבירה את המים לכוס הסגולה: \"הנה! מים בכוס הסגולה.\"\n\"לא עד הסוף! רק חצי!\"\nאמא שופכת חצי כוס ומגישה: \"הנה לך בני יקירי, חצי כוס מים בכוס הסגולה.\"\n\"לא רוצה בכלל מים! רוצה פטל!\"\nנשמע מוכר? בשלב מאוד מוקדם של החיים, סביב גיל שנתיים-שלוש, הילדים שלנו כמו הופכים את עורם ומילדים נחמדים ומשתפי פעולה הם הופכים לזאטוטים דעתניים מאוד, עקשנים, עומדים על שלהם ומתווכחים: \"לא רוצה את החולצה הזאת!\", \"אני אפתח לבד!\", \"לא בא לי להתקלח!\" ועוד ועוד.\nאני שומעת מהורים רבים שילדיהם בגיל הזה מתווכחים ונאבקים איתם על כל דבר שזז. ההורה מנסה לספק את מבוקשו של העולל, אבל אחרי שהוא משנה את דעתו שוב ושוב (ושוב) ונראה כאילו שום דבר לא יהיה מספיק טוב עבורו, ההורה המותש מאבד את \"נימוסיו הטובים\" ואת יכולת האיפוק ומשחרר אמירה עצבנית בנוסח \"אולי די?! אני לא נותן לך יותר כלום!\".\nבשלב הזה הפצפון פורץ בבכי קורע לב וההורה נותר להתבוסס ברגשי אשם נוראיים - למה כעסתי עליו ככה? מה הוא בסך הכל רצה?\nרגע, מה קורה פה? מה באמת עומד מאחורי הווכחנות, מאחורי המאבק על המילה האחרונה ועל הזכות להחליט איך הדברים בבית ייראו?\nבשלב הזה (שבשפה המקצועית מכונה \"terrible two\", גיל שנתיים האיום) פעוטות מתחילים להרגיש שהם יכולים לעשות המון דברים. במידה מסוימת זה נכון - הם כבר יודעים ללכת, לרוץ, לקפוץ, לדבר, לשיר ולהביע את דעתם.\nבמקביל, עולה מפלס הרצונות שלהם ובעיקר הרצון לעשות הכל לבד, בדרך ובזמן שהם בוחרים. זהו חלק מתהליך חשוב מאוד בהתפתחות שהם.\nיש חמש מיומנויות חשובות שילדים \"מתאמנים\" עליהן לאורך שלבי ההתפתחות:\n,\n\t אחריות, בחירה, שליטה ויוזמה. אם נסתכל על ההתנהלות של ילדים בגילאים אלו, נוכל לראות שהם בעצם מבקשים להביא לידי ביטוי את היכולות האלה.\nהעובדה שמישהו אחר מנהל להם את החיים ומחליט בשבילם כמעט הכל מאוד לא מוצאת חן בעיניהם. הם רוצים לעשות זאת בכוחות עצמם!\nלמעשה, לא משנה להם באמת מאיזו כוס לשתות או איזו שמלה ללבוש. חשוב להם להיות אלו שבוחרים, מחליטים ואחראים. מכירים את המשפט \"אני מחליט עליי\"? זה בדיוק זה. הרצון לשלוט על מה שקורה בעולמי, על מה שקורה איתי.\nהאם אנחנו רוצים ילדים כאלה? ילדים שאלופים בבחירה ילדים יוזמים, ילדים הלוקחים אחריות ושליטה על חייהם, עצמאים בשטח? ודאי שכן!\nבואו נבדוק מה קורה לנו, ההורים, מול ההתנהגות הזאת. האם אתם אומרים לעצמכם \"וואו, איזה ילד מפותח יש לי! איך הוא רוצה להיות עצמאי ואחראי על מה שקורה לו! אני ממש גאה ומאושר\", או שזה יותר קרוב ל\"איזה ילד מפונק ותובעני! אין לו טיפת כבוד אליי! אני אראה לו מי אומר כאן את המילה האחרונה\".\nאני מניחה שאפשרות ב' קרובה יותר לאמת. ובתוך שניות ספורות מתרקם לנגד עינינו פינג-פונג מהיר של אמירות נחרצות משני הצדדים, שרק הולך ומחריף. מי הראשון שימצמץ ויוותר? מי גובר על מי? לא פעם העניין מסתיים באיום או בעונש של ממש מצדנו ובבכי של כל הנוגעים בדבר.\nהנה הסוד: הכל עומד על קוצה של פרשנות. כשאנחנו מפרשים את ההתנהגות של הילד כבעייתית, כפוגעת, כמערערת את סמכותנו וכמאיימת על קיומנו - אנחנו נלחצים, נפגעים ומודאגים ומגיבים בהתאם, קרי - כועסים.\nומה אם נבין שהילד שלנו עכשיו פועל לטובת השלב ההתפתחותי שלו? האם זה עדיין יכעיס ויקומם אתכם באותה המידה? אתם מוזמנים לבדוק.\nהנה כמה כללים חשובים שיעזרו לכם להתמודד טוב יותר או להימנע בכלל ממאבקי כוח עם נציג הדור הבא:\nשננו ואמרו לעצמכם שוב ושוב שההתנהגות הזאת לא מכוונת נגדכם, אלא בעדו. בדיוק ברגע זה הוא לומד לעמוד על שלו, לבחור בכוחות עצמו מה מתאים לו, להחליט, לקחת אחריות על חייו ולשלוט בהם.\nאז מה אם זה לא מצליח לו והוא משנה את דעתו שוב ושוב? ככה לומדים! עכשיו הוא בשלב האימון וזה עדיין לגיטימי. כשהוא יגיע לתיכון וידע באיזו מגמה הוא רוצה ללמוד וגם ייקח אחריות על הבחירה שלו, זה יהיה שווה את זה, לא?\nאי אפשר להתווכח ולריב על כל דבר. עשו לכם רשימה מבעוד מועד שתכלול את הדברים שעליהם אתם לא מוותרים, ואלו יהיו הקווים האדומים שלכם.\nהתמידו, היו עקביים, ברורים ונחושים, שוב ושוב, עד שהילד יבין שאתם רציניים ובאמת מתכוונים למה שאתם אומרים. בחזיתות אחרות, היכן שאפשר - שחררו.\nתנו לילד הזדמנות לבחור בין שתי חולצות, בין שני משחקים שהוא רוצה לקחת לגינה, מה למרוח בכריך וכו'. בגילו הצעיר בחירה בין שתי אפשרויות לגמרי מספקת. יותר מזה כבר יציף ויבלבל אותו.\nהפכו אותו לאחראי, לא חשוב על מה, רק משהו שיהיה לו כיף לעשות ולהתגאות בו. כשהוא ירגיש מסופק וטוב עם עצמו, הצורך למאבק כוח על כל דבר יצטמצם באופן טבעי.\nאתם יודעים מתי הילד שלכם רגיש יותר: כשהוא עייף, רעב, כשחם לו, כשצפוף לו. ברגעים האלו יש סיכוי הרבה יותר גדול שהוא ייכנס בשנייה אחת ל\"לופ\" שקשה יהיה להוציא אותו ממנו. למדו לצפות מראש מצבים רגישים כאלו ופשוט עקפו אותם בתבונה.\nבגיל שנתיים-שלוש אפשר להשתמש בקלות בטריק הזה. ילדים הם עם סקרן ביותר, וכל קריאה נרגשת שלכם בנוסח \"תראי מה יש כאן!!!\" עם כמה סימני קריאה בסוף יעשו את העבודה.\nחשוב כמובן לא להשתמש בטכניקה הזאת יותר מדי. שמרו את הקופון לשעות ולימים קשים במיוחד.\nאמרו משפטים כמו \"את כועסת... את לא אוהבת כשאומרים לך מה לעשות...\". הרגש של הילד לגיטימי, אבל הפעולה התוקפנית - לא. עבור ילדים ההתנהגות היא שפה. כשאנחנו מבינים ללבם ומבטאים זאת באופן הנותן לגיטימציה לרגש, אנו מספקים להם מענה מיידי ומרגיע.\nהימנעו מהטפות מוסר, מאיומים ומעונשים. כל אלו מכניסים \"רוחות מלחמה\" הביתה, מלהיטים את האווירה ומסלימים את המצב. זכרו כי במלחמה כמו במלחמה, בסוף יש נפגעים משני צדי המתרס וכולם משלמים את המחיר.\nכשהמצב מחמיר, כשהילד סוער במיוחד, גועש ורוגש, נסו את טכניקת \"חיבוק הדוב\" - חיבוק עוטף ומורגש היטב, שלא נבהל ונסוג גם כשהוא מתפרע.\nהאחיזה מגדירה עבורו באופן המוחשי ביותר את גבולותיו שלו ומסייעת לו להכיל את עצמו. עבור ילדים מסוימים זהו פטנט  שעובד עליהם בשניות, אך יש כאלה גם שלא יכולים לשאת זאת. בדקו איך הילד שלכם מרגיש בחיבוק כזה.\nגם אם הגבולות ברורים ואתם עקביים מאוד, האם אפשרי שהילד פשוט יעלה טיעון מנצח? חשוב מדי פעם לתת לילד לצאת כשידו על העליונה, לתת לו לשכנע אתכם בתהליך של משא ומתן. כך אתם מעבירים מסר שגם לו יש מה לומר, שלא כל החוכמה נמצאת אצלכם ושכשהוא מציע משהו טוב אתם שמים לב לכך.\nמהרגע שבו הפכתם להורים ישנו מישהו שרואה ולומד. גם אם ההתנהגות של ילדכם מעוררת בכם כעס, חשוב להציג מול הילד ריסון ושליטה עצמית, שיהוו עבורו מודל לחיקוי ולהזדהות. אם אתם לא תיכנסו ל\"פינג-פונג\" הזה, זה לא יקרה. זכרו, צריך שניים לטנגו."}
{"article_id": "0,7340,L-4121684,00.html", "header_title": "איך הפכתי לאמא פולנייה ב-6 צעדים", "full_text": "המון שנים סבתא שלי בישלה אוכל מתוק והכחישה בהתמדה את האשמה שהיא מבשלת עם סוכר. \"מה פתאום סוכר?\", היא הייתה נעלבת, וזה היה הסימן להרפות, כי פולניה נעלבת זה לא טוב בכלל. רק זמן קצר לפני מותה היא השלימה לנו את המשפט החסר: \"זה לא סוכר, זו ריבה!\".\nאני נזכרת בריבה של סבתא בכל פעם בה אני מוסיפה סילאן לאוכל של הילדים שלי, ובכל פעם בה אני מתבלת בדבש. אנחנו אולי מתוחכמות יותר היום, אבל המהות נשארת אותה מהות. את לא צריכה לרוץ אחרי הילד שלך עם סוודר כדי להיות אמא פולניה, כי עצם העניין הוא הריצה, הבדיקה, הנוכחות. אמא פולניה תשאל יותר מדי, תשחרר פחות מדי, תביע יותר מדי דיעות ותחווה יותר מדי דאגות. אם פעם הבטתי בחלק הפולני שבי בצער, הרי שהיום אני כבר מצליחה לקבל אותו קצת יותר. דור שלישי לרגשות אשם, דור שלישי ל\"לא נעים לי\", וכן, נעים מאוד, גם אני אמא פולנייה.\nהפולנייה הראשונה בחיי הייתה סבתא שלי, נצר גאה לשושלת ארוכה של נשים קשות לב וחדות לשון מוורשה. הנה טמונה לה אבחנה קטנה לגבי פולניות: כולן מוורשה, גם אלו שלא. סבתא שלי למשל הייתה מכפר קטן, 70 ק\"מ מוורשה. אבל מי סופר. זה בעייתי להיות בת כפר פולני, ועוד כזה ששמו מתחרז נהדר עם המילה פלוץ, ולכן הבחירה המובנת מאליה בוורשה במיקומה הרחב. 70 קילומטרים בלבד! מה שלא שיכנע וורשאיות אמיתיות. אם את בת כפר, את בת כפר, ושום דבר לא יעזור לך. בוץ מטאפורי של חזירים לעד ידבק בעקבייך.\nסבתא שלי הייתה אכן פולנייה, ועל כך תעיד אמא שלי, שלמרות שהייתה נשואה למשפחה במשך המון שנים, לנצח הייתה בשביל סבתא שלי \"האישה ההיא\". אמיתי, עם יד על הלב. למה הכוונה ב\"האישה ההיא\"? לעניות דעתי הבלתי נחשבת (בפולנית אנו נוהגות להעלב מראש, ליתר ביטחון) הכוונה לכל מי שמעיזה להתקרב לבן שלך ולגרום לו לעשות מעשים בלתי מתקבלים על הדעת, כמו להתחתן ולעזוב את הבית לפני גיל ארבעים.\nבכל פעם בה סבתא שלי באה לבקר אמא שלי הייתה מקדימה אותה ומניחה שערה דקיקה בפתח כל מגירה בארון הבגדים שלה, כדי לראות מה נפתח ומה נבדק. זה נתן משמעות חדשה לגמרי לביטוי: \"שלא תיפול אף שערה משערות ראשה\" ולמותר לציין ששערות ראשה של אמא שלי נפלו גם נפלו.\nהפולנייה השנייה בחיי הייתה האמא של החבר הראשון שלי, למרות שהיא הייתה מעדה לא וורשאית בעליל. הפעם אני הייתי בתפקיד \"האישה ההיא\", למרות שהייתי ילדונת תמה וברה. היא שנאה אותי עוד לפני שהיא ידעה שאני קיימת, האמא של החבר הראשון שלי, כי היא לא יכלה לסבול את הרעיון שלבן שלה תהיה אישה אחרת. הם היו כל כך צמודים, האמא של החבר הראשון שלי ובנה, עד שאוטוטו הם היו מתחתנים בעצמם, והנה באתי אני וקלקלתי את הכל.\nזו הייתה התקופה בה למדתי שהרגש החזק ביותר בעולם הוא אשמה. כן כן, לא אהבה ולא שנאה: אשמה טהורה - ואתם שולטים בילד שלכם לתמיד. מבחוץ זה נראה כמו אהבה, מבפנים - בלגן שלם של הזדקקות, תלות ומניפולציה, ברוטב של צער ושברון לב.\nיש כמה אמירות על אמהות פולניות - וכולן נכונות. למשל, שאמא יש רק אחת, וטוב שכך; שאין בדיחות על פולניות, כי הכל אמת שהחתן הפולני המושלם הוא יתום (מודה, אכזרי במיוחד); או שיש פולנייה קטנה בכל אחת מאיתנו, לא חשוב איזו עדה, והיא מתעוררת ברגע שבו אנו הופכות לאימהות.\nבתור מי שסבלה לא מעט מאמהות פולניות, מעולם לא חשבתי שאהפוך לאחת כזאת בעצמי. אז חשבתי. את תהליך הפיכתי לאמא פולניה השלמתי כשבני היה בן ארבעה חודשים. היינו בחתונה, וזו הייתה היציאה הראשונה שלנו לבד מאז הלידה. ישבתי ליד השולחן והתגעגעתי לבן שלי נורא. האמא של החתן הייתה אישה חביבה ולא פולנייה בעליל, מה שהיה ברור מכך שהיא עלתה לבמה יחד עם שלל חברותיה כשהן עומדות בחצי גורן ושרות בקנון גבעטרוני מודגש את השיר \"עוף גוזל\" לחתן הסמוק. זה היה מקסים, באמת, ואני ישבתי שם כשהדמעות חונקות את גרוני, ובלבי ההבנה המוחצת והחותכת מכולן - שהילד שלי אף פעם, אבל אף פעם, לא יתחתן. אני לא אתן לו. על גופתי.\nכי כן, עוד לא נולדה הקורבע שתתחתן עם הבן שלי, ואת זה אני אומרת בתור אמא לשני בנים ובת בכורה שבכלל נולדה לפניהם. אבל לה אני לא דואגת. היא תתחתן ותמשיך לי את השושלת\nשהחלה עוד בוורשה (נו טוב, 70 ק\"מ זה בהחלט בתוך הגדרת תחום העיר), תחנך ותעצב דור חדש של בנים שהמילה הראשונה שלהם תהיה \"כן\" והמשפט הראשון שלהם יהיה \"את צודקת\". אבל הבנים שלי... עם הבנים זאת בעיה. לאף אחת אסור לחנך אותם, חוץ מאמא שלהם (ואולי גם אחותם), כך שלנצח הם יאלצו לגור איתי.\nלפני שאנחנו מתפנים לטוקבקים, אני רוצה רק לציין שלא כדאי, אבל באמת לא כדאי, להעליב פולניות. הנשק העיקרי של פולנים באשר הם הוא ההעלבות. אתם כבר יודעים שכדי שפולני יעלב, אפילו לא צריך להעליב אותו. אצלנו בוורשה אם את נעלבת, חובתו המוסרית של העולם היא לפייס אותך. ואכן, ילדים של פולניות, בני זוג או חברות קרובות מבלים נתח נכבד מחייהם הבוגרים בשיפוי פני הפולנייה הנעלבת, עד שנמאס להם או עד שהם הולכים לעולמם. מה עושים נגד זה? בעיקר נמנעים. הולכים על קצות האצבעות. באמת, למה להסתבך איתנו."}
{"article_id": "0,7340,L-4125335,00.html", "header_title": "3 שאלות שמלחיצות אמהות לפני החג", "full_text": "שבוע לפני ראש השנה ושלוש שאלות מדירות שינה מעיניים של הרבה מאוד אימהות: איפה נהיה בחג, מה מבשלים וכמה מתנות לקנות. גברים בדרך כלל לא מבינים מה השאלות האלו מקפלות בחובן, ונוטים לענות עליהן בלקוניות מסויימת: אצל אמא שלי, תשאלי אותה מה להכין, מה שתגידי, תעזבי אותי בשקט. נשים נוטות להתפוצץ מהלקוניות הזאת (אמא שלך תגיד לי מה להכין? ולמה הולכים לאמא שלך? ולמה אותי אף אחד לא עוזב בשקט?!) כי הן יודעות שמאחורי השאלות המאוד פשטניות האלו מתחבא עולם שלם של יחסים והעדפות משפחתיות.\nקצת לפני ראש השנה, קבלו את שלוש השאלות הכי מלחיצות שאפשר לשאול נשים בכלל, ואימהות בפרט, שבוע לפני החג.\nעד שאת אמא, את לא ממש מבינה מה מלחיץ בשאלה הזאת. כשהיית רווקה נטולת דאגות, יכולת להבריז בלב שלם מערב החג בלי למצמץ פעמיים, אבל מהרגע בו נולד לך הילד הראשון, המצב משתנה. אפיקורסית ככל שתהיי, את לא יכולה להתעלם מהעובדה שיש לך גמד קטן בידיים שכל חוויותיו בחיים, לפחות בשלב הזה, הן באחריותך בלבד.\nאז את מגלה שאת רוצה שיהיו לו חגים. את רוצה שתהיה לו משפחה מורחבת. את רוצה להלביש לו חולצה לבנה (כמה זמן היא תישאר לבנה, זה כבר עניין אחר) ולקחת אותו לסיבוב דאווין בין כל הסבתות והדודות. כשהגמד גדל קצת יותר, את מגלה שאת רוצה גם שיהיו לו זכרונות, וזהות, ותחושה של חיבור למשפחה שלו, ובעיקר שיהיה לו על מה לספר במפגש בגן.\nאז איפה אתם תהיו בחג? עכשיו, כשזו שאלה חשובה ורלוונטית, צריך לשקול היטב את האפשרויות. אפשרות הגיונית אחת היא ללכת פעם לפה ופעם לשם, אפשרות הגיונית נוספת היא חלוקת חגים \"כבדים\" לשני הצדדים, ובאמצע מבצעים אלתור חופשי.\nאבל האמת היא שהגיון לחוד ומשפחות לחוד. אצלנו, למשל, משתמשים באלגוריתם מסובך שכולל שלושה נתונים נזילים ביותר: איפה היינו בחג הקודם, איפה היינו בחג הקודם לפני שנה בדיוק, ומי נעלב הכי הרבה והכי ברעש. אם אצלכם לא נעלבים, אלא סתם יושבים לבד בחג, זה בסדר, מדובר באותו עיקרון.\nאם פעם, בימי טרום ההורות שלך, יכולת לסגור עניין ולקנות מתנות בשעה אחת מרוכזת היטב במשביר, הרי שעם הפיכתך לבעלת משפחה עניין המתנות מסתבך הרבה יותר: את לא קונה מתנות רק לבן זוג ולהורים ולאחות, את קונה גם לכל המשפחה שלו, ולכל הילדים מכל הצדדים, ויש גם גיסים וכמות דודים כפולה והמערכת הולכת ומסתעפת מחג לחג ומשנה לשנה.\nלא משנה מה את קונה, כשאת חלק ממשפחה פולנית, את צפויה לשמוע את ה\"אוי לא הייתם צריכים\" הקלאסי. מדובר במשפט אוטם פיות שהצלחתי לאחר שנים לפתח אליו תגובה הולמת: \"לא הייתי צריכה אבל נורא רציתי\". מה זה רציתי. קדחת רציתי. אבל הייתי חייבת, אחרת הייתי יוצאת היחידה שלא הביאה כלום.\nלא להביא כלום, אגב, זו לא באמת אופציה אצלנו. הגרסה הקרובה ביותר ללא להביא כלום היא להקשיב לבן זוגך, בחור רציונלי אך חף מגינונים פולניים, ולהאמין לו שזה בסדר להביא מתנה למארחת בלבד, ושזה מה שכולם עושים, ושלא צריך להגזים ובטח שלא להילחץ.\nאני עדיין זוכרת את החג ההוא בו לא הבאתי כלום, כלומר הבאתי רק מתנה אחת ענקית למארחת. נכנסנו והייתה דממה. לרגע הפסיקו כולם לרשרש באריזות הצלופן והביטו בנו. מבטיהם אמרו: זה מה שקורה כשמכניסים למשפחה אנשים לא מפולניה. אחר כך הם המשיכו לפתוח מתנות, אני לא ידעתי איפה לקבור את עצמי ובן זוגי אפילו לא שם לב שמשהו קרה.\nמאז, בכל חג אני קונה מתנות לכולם, ולילדים אני קונה מתנות במספר כפול ממה שצריך, סתם כדי שלא יריבו. ועוד חמש מתנות כלליות ליתר ביטחון ונגד עין הרע. שיהיה. העיקר לא להגיע בידיים ריקות. למרות שבאמת לא הייתי צריכה. אבל רציתי.\nעברו מהעולם הימים בהם אם מטריארכלית גדולה הזמינה את כולם אליה ולא היינו צריכים להכין שום דבר. אצלנו, הילדים של המשפחות החדשות, כולם מבשלים יחד.\nאם אתם אחים שנפגשים לחג משותף אצל ההורים, שימו לב ששום דבר לא השתנה במערך הכוחות המשפחתי. מה שאתם מביאים לחג הוא מדד מדוייק וכואב למקום שלכם במשפחה. האח הגדול הוא זה שיחליט מה יהיה בתפריט ואיך לחלק את העבודה. האחות התחרותית תמיד תביא יותר ממה שאמרה, העיקר לקצור מחמאות. האחות הקטנה תהיה עמוסה נורא ולא תספיק לקנות את מה שהיא הבטיחה, ותבקש מהאח שתמיד מחפה על כולם שילך לקנות במקומה...\nזה המקום לגלות, אפרופו תכנון תפריטים משותף, שאם מבקשים ממך רק לקנות את היין או רק להכין את האורז, זה לא בגלל שיודעים שקשה לך עם התינוק, זה בגלל שאת מבשלת איום ונורא.\nהחגים הם נקודת הזמן בה היותך בת והיותך אמא מתחברות הכי חזק ועוצמתי: אם פעם עבדת נורא קשה בחג כדי לעזור להורים שלך, הרי שכיום את עובדת נורא קשה בחג כי את מגדלת את הילדים\nשלך אחרת, והם יושבים ורואים טלוויזיה בזמן שאת מפרפרת במטבח.\nהם גם לא אוכלים כלום, הילדים שלך, ואת יודעת שלא משנה מה תכיני, הם יסכימו לאכול רק את השניצל עם התירס או את הפסטה ברוטב כלום. אז את מבשלת כפול - גם את מה שהתחייבת להכין, וגם את מה שהילד אולי יאכל. זוהי הסיבה הסודית שמאחורי מאכלי חג לא מסורתיים בעליל, כגון אצבעות שניצל בלוויית פתיתים צהובים, או כדורי בשר על מצע צ'יפס.\nמאז שאת אמא, החגים נראים לך אחרת. את כבר מבינה שהמהות שלהם היא לא אוכל ויין, לא מתנות, ולא בגדים חדשים (ולמרות שזו לא המהות, תני לכל אחד בבית משהו חדש לערב החג, אפילו גרביים. סתם, אמונה טפלה, גם לפולנים יש). הלב והמהות של החגים מאז ומתמיד היא משפחה, וזה בדיוק מה שאת מבינה בתור אמא, ורוצה יותר מכל דבר אחר לתת לילדים שלך: חג משפחתי חם ושמח. כל השאר הם רק הנספחים של הדבר האמיתי."}
{"article_id": "0,7340,L-4067112,00.html", "header_title": "מומחית: הילד לא רוצה לאכול? לא צריך", "full_text": "\"הילד לא אוכל כלום! מה לא ניסיתי: פרסים, סמיילי, איומים, הכל! אבל הוא בקושי נוגע באוכל. לפעמים, רק לפעמים, הוא מוכן לאכול מלפפון, אבל רק חתוך לעיגולים ורק אצל סבתא.\nנשמע מוכר? תופעת סרבנות האכילה היא אחת התופעות השכיחות בקרב ילדים. הם, מצידם, ממש לא רוצים לאכול, וההורים, מהצד השני, יוצאים מעורם בניסיונות עקרים לשכנע אותם לטעום משהו שהוא לא ממתק או חטיף. וכך האוכל הופך לזירה של התגוששות - בלי מנצחים. אז מה עושים?\nכולנו יודעים שאוכל הוא מרכיב הכרחי לקיום. זהו הדלק של הגוף, שבלעדיו אנחנו לא יכולים לקיים את עצמנו. במקביל, ולא פחות חשוב, אוכל הוא גם חוויה כייפית, רב חושית ומענגת. איך, אם כן, אותם ילדים סרבני אכילה מתקיימים וכיצד הם מוותרים על ההנאה הגדולה שבאכילה, שרבים כל כך מנסים ללא הצלחה להימנע ממנה?\nרוב הילדים שאנו מזהים כסרבני אכילה הם ילדים שפשוט עשו בחירה. זו אמנם בחירה שאינה תמיד מודעת, אבל היא בהחלט משתלמת. למה? כי ברוב המשפחות כאשר ילד לא אוכל ההורים לא נשארים אדישים לתופעה. מיד מתעוררות אצלם הדאגות: אולי יש לו בעיה בריאותית? אולי משהו מטריד אותו? אולי אנחנו לא עושים מספיק? ומה אם זה יפגע בהתפתחות שלו?\nכל החששות הללו מתורגמים מיד לעשייה נמרצת. ההורים מדברים על ליבו של הילד, מבררים איתו מה הוא רוצה לאכול, מבשלים לו מזונות כאלו ואחרים, שנדמה להם כי הוא יסכים לטעום מהם. לכל אלו הם מוסיפים נסיונות שיכנוע, שבדרך כלל מתחילים בטוב ובשבל כלשהו עוברים לסנקציות ואיומים הכוללים את המשפט \"אם לא תאכל אז...\".\nוהילד? ממשיך בדרכו, ולעתים אף מקצין את התנהגותו, מציב תנאים ואפילו לא בוחל לדרוש שוחד מסוג \"אני אוכל אבל רק ליד הטלוויזיה\" או \"אני אוכל, אבל מחר תקנה לי את המשחק שרציתי\".\nעכשיו הרווח כבר יותר ברור? המון, אבל המון, תשומת לב. ישנם אפילו מקרים בהם סרבנות האכילה נוצרת באופן מקרי לגמרי. לילד לא התחשק לאכול, ואנחנו, שהגבנו לזה באופן פעיל במיוחד, הבהרנו לו באותו הרגע שיש לו \"ג'וקר\" ביד. הוא זיהה את הבטן הרכה שלנו ומעתה הוא כבר ידע מה עליו לעשות על מנת לקבל עוד נתח מ\"עוגת תשומת הלב\" שלנו.\nהפתרון הוא פשוט מאוד: מחזירים את האוכל למקומו הטבעי. לאחר שאנו מוודאים כי הילד מתפתח באופן תקין ואין שום בעיה בריאותית, שהוא מתפקד היטב, נמרץ וחיוני - פשוט נבהיר לו שמהיום הוא אחראי על מה שהוא אוכל, מתוך המבחר שאנו מציעים.\nמן הסתם, ביום-יומיים הראשונים יסתובב בבית ילד מתרעם, המנסה לשכנע ולהפעיל אותנו בכל דרך אפשרית, החל מתלונות ועד לבכי, איומים וסצנות שונות ומשונות. העמדה שלנו צריכה להישאר מאוד ברורה ובלתי מתפשרת: אם אתה רעב - תאכל. לא יודע מה בא לך - תחשוב ותחליט. לא אכלת ארוחת צהרים - אין תחליפים.\nהתמודדות עקבית שכזו, לאורך מספר ימים ברצף, תבהיר לילד הסרבן שאנחנו באמת ובתמים מתכוונים למה שאנחנו אומרים ושהאחריות היא לגמרי אצלו. אנחנו פשוט יצאנו מהמשוואה. הוא ייאלץ להבין שהסרבנות שלו כבר לא משיגה את אותו אפקט אדיר כמו פעם (מה שמהווה, מבחינתו, מצב של הרעת תנאים), ובמהרה הוא יאבד את המוטיבציה להמשיך ולאחוז בה.\nככלל, ילדים הם \"חסכני אנרגיה\" והם בטח שלא פראיירים. כשהם מזהים שהתנהגות מסוימת לא מצליחה לייצר את התגובה הרצויה מבחינתם, הם לרוב ירפו ו\"ירדו מעץ\" עליו טיפסו (ושלא תטעו, זה לא מפריע להם לטפס על עץ אחר בהמשך).\nחשוב בשלב זה לא להתפתות לאמירות כמו \"אתה רואה כמה כיף לאכול?\" או \"איזה כיף לי שאתה אוכל\". אם האחריות היא של הילד - שם היא נשארת. הרי הוא לא אוכל בשביל ההורה.\nמה עוד חשוב לעשות על מנת ליצור את השינוי? הנה עוד כמה טיפים מעשיים:\nאפשר, למשל, לקבוע יום בשבוע בו תפנו שעתיים אותן תבלו אך ורק איתו. תופתעו לגלות שבשביל הילד שלכם שעה כזו היא יותר מכל פרס או מתנה שאתם יכולים לתת לו. שתפו אותו ברצון שלכם להיות איתו יותר, התייעצו איתו מה אפשר לעשות בזמן הזה ותנו לו להרגיש שאתם מחכים לזה בדיוק כמוהו. האמת, גם עבורכם זה יהיה הכי כיף בעולם, להיות רק עם ילד אחד.\nהאם אתם אוכלים אוכל בריא? האם אתם בררניים? האם אתם אוכלים בצורה מסודרת ונהנים מאוכל? חשוב לזכור שילדים \"מעתיקים\" אותנו בכל הזדמנות ומן הסתם גם במקרים כאלו יש משהו שעובר מאיתנו אליהם. חפשו את עצמכם בהתנהגות של הילד שלכם והפכו אותה להזדמנות עבורכם לשינוי בהרגלי התזונה שלכם.\nהקפידו לאכול ארוחת ערב משפחתית פעמיים בשבוע לפחות, בנוסף לשישי ושבת. עשו זאת גם אם ההרכב המשפחתי שלכם לא מלא. מומלץ מאוד להפוך את ארוחת הערב לנורמה משפחתית. נכון שזה יחייב אתכם להגיע הביתה מוקדם יותר, אך הרווח לכל בני המשפחה הוא עצום: זו הזדמנות לעצור לרגע את מירוץ היום, להיפגש באמת, לשתף את הילדים בחייכם ולהקשיב לסיפורים שלהם, לחזק את הקשר ואת תחושת ה\"ביחד\".\nבנוסף, במהלך הארוחה שבו עם ילדיכם ואכלו ביחד איתם, במקום להיות על תקן המגישים והמשגיחים. כל האוכל יוגש לשולחן וכל אחד יבחר על פי רצונו וטעמו מתוך ההיצע.\nשתפו את כל הילדים (כולל הסרבן) בהכנת האוכל. עשו זאת כחלק מבילוי אחר הצהריים. ילדים בגילאים צעירים אוהבים מאוד לסייע ולהפגין יכולות. עבור ילד בן חמש לחתוך סלט זו משימה מורכבת ומאתגרת מאין כמוה. מעבר לכך, הרבה יותר כיף לילד לאכול דבר מה שהוא היה שותף בהכנתו.\nבדקו את כמות החטיפים, האוכל התעשייתי ומעדני החלב עתירי הסוכר שאתם צורכים. מן הסתם תופתעו לגלות כי יש מהם לא מעט. חשוב לדעת שזהו לא אוכל. כל אלו משמשים תחליפים לא מוצלחים לדבר האמיתי וגורמים על הדרך גם לנזקים. גם כאן יש מסר שעובר מכם לילדים – איפה עובר הגבול שלכם בנושא אכילה ראויה.\nשמרו על מקומו הטבעי והנכון של המזון. תפקידו של האוכל הוא קודם כל להזין את הגוף ולספק את צרכיו. אנחנו לא אוכלים \"אוכל אמיתי\" על מנת לקבל פרס. אנחנו לא מתנהגים יפה על מנת לקבל ביצת שוקולד. אין שום סיבה לקשר בין הדברים וליצור אצל הילדים את ההקשר הזה,\nשמן הסתם הם יזדרזו לעשות בו שימוש. זהו גול עצמי שכדאי להימנע ממנו.\nילדים העסוקים יותר בספורט, בריקוד ובפעילות פיזית על כל גווניה מחוברים יותר לגופם וחשוב להם יותר לתחזק אותו. כשנדבר עם ילד ספורטאי על בנייה של שרירים ועצמות, על אנרגיה חשובה שהגוף מקבל מאוכל \"אמיתי\", על צמיחה לגובה - זה בהחלט ידבר אליו ויעניין אותו.\nעשו זאת דווקא בתחומים אחרים, שאינם קשורים לאוכל. גם אם הם בדרך כלל לא מאוד מוכנים להתנסות בחידושים, חפשו את הפעם האחת שבה זה כן קורה ואל תפספסו אותה. ציינו זאת בקול רם, העבירו להם את המסר שאתם חווים אותם ככאלו ושאתם מעריכים מאוד את היכולת הזאת שלהם. יש סיכוי שמעתה הם יחפשו עוד הזדמנויות להוכיח לכם שהם באמת כאלה, סקרנים ואוהבים לבדוק דברים חדשים, וכן, יש סיכוי טוב שזה יקרה מתישהו גם בתחום האוכל."}
{"article_id": "0,7340,L-4126075,00.html", "header_title": "המצעד: הדברים הכי מביכים שילדים עושים בחג", "full_text": "אחת האמירות המגעילות אך אפקטיביות שיצא לי לשמוע בשנים האחרונות הולכת כך: \"ילדים הם כמו פלוצים. כל אחד אוהב רק את שלו\". אני נזכרת באמירה הבאמת לא מתורבתת הזו גם כי יש בה גרעין של אמת, וגם בגלל שערב החג הוא הזמן להודות שילדים קטנים, בדיוק כמו פלוצים, הם סוג של מעכיר אווירה יעיל ביותר, במיוחד סביב שולחן חג ובנוכחות משפחה מורחבת.\nהאמת היא שלא הילדים שלנו מעכירים את אווירת החג, אלא אנחנו, שהגענו נקיים וחגיגיים אבל שכחנו לעשות \"תשליך\" לציפיות שהבאנו איתנו מהבית. כל אמא וכל אבא יודעים שהורות היא שום דבר שאפשר לתכנן או לדמיין מראש. אני למשל הנחתי שיוולדו לי רק בנות, ושכל ערב נשב בצוותא לקלוע צמות, לקרוא פרקים נבחרים מ\"נשים קטנות\" ולהשחיל יחד תכשיטי חרוזים. בלי להיכנס לפרטים מיותרים, בפעם האחרונה שהכנסתי חרוזים הביתה הילדים בלעו אותם ואז ניסו לדחוף את מה שנשאר לתוך אוזנו של החתול.\nהמשפחה האהובה שלנו היא לא בדיוק המשפחה מהפרסומות שרצות בטלוויזיה, והפער הזה מתחדד לנו באופן הכי אכזרי ומדוייק דווקא בחגים. במיקרוקוסמוס\nכי את לא מאמינה שככה נראים ילדים של אמא פולנייה. כי הימים בהם יכולת להשקיע את רוב האנרגיה שלך בהתאמת בגדי התינוק לצבע תיק ההחתלה חלפו מהעולם. כי כשהילדים קטנים, את עוד יכולה להחליט מה הם לובשים, כל עוד הם לא מפתחים דעה עצמאית וכל עוד הם לא מקיאים עליך ועל עצמם. אבל עם הזמן הילדים שלך מתחילים להתלבש יותר ויותר לבד, ירחם השם.\nאבא שלהם טוען שזה חשוב שהם יפתחו טעם אישי, גם אם זה כואב לך בעיניים, אבל האמת היא שהוא פשוט עיוור צבעים מוכחש. בערב החג את מוצאת את עצמך באופוזיציה, מנסה לשכנע את הילדים החמושים באבא שחולצה לבנה עם כפתורים לא מתאימה למכנסי התעמלות אפורים עם פסים צהובים בצד. את מוצאת את עצמך יושבת ליד שולחן החג יחד עם בני בית שאת לא רוצה להודות בכך שהגיעו מהבית שלך. ואז את מבינה שלמרות הכחשותיך, את כנראה באמת פולנייה.\nרובנו מניחים שבערב החג הילדים ישבו איתנו ליד השולחן. ובכן, זה קורה, ניתן בהחלט לומר שהילדים אכן יושבים איתנו, אבל צריך להודות שאנו נותנים פה פרשנות מאוד רחבה לרעיון הישיבה. ילד א' יושב, אבל רק על רגל אחת של הכיסא. כלומר, הוא מצליח להתנדנד ב-360 מעלות ואתם משגיחים עליו מזווית העין, משותקים מאימה. ילד ב' לא כזה לוליין. הוא מתנדנד על שתי רגליים בלבד, אבל במקביל הוא מבצע קונצ'רטו לכפית ולכוס. ילד ג' סתם רעב ושולח ידיים לאוכל כשהוא חושב שלא רואים. כולם רואים, אבל המבטים המגנים נשלחים אליך, לא אליו. ילד ד' רב עם ילד ו' (עם ה' לא מסתבכים בערב חג) ויש גם את מי שבוכה ומי שמתלונן ומי ששופך על סבתא את היין ומי שסתם מחטט באף.\nהפרדוקס הקבוע בכל חג הוא שבשביל מי אנחנו עושים את כל זה אם לא בשבילם, ובכל זאת, אין מנוס מלהרהר בערגה בסידור האנגלי הכה הגיוני, לפיו ילדים לא יושבים עם המבוגרים עד שהם יודעים להתנהג כמו מבוגרים. או לפחות עד שהם מסוגלים להפסיק להפליץ.\nובכן, הילדים שלנו משיגים שליטה על הסוגרים בשלב מסויים, אבל לנצח הם ידברו על נושאים בהם אנו לא נבין כלום, נהיה נבוכים מאוד או סתם נרגיש זקנים. אם כל מה שציפינו מהם בחג הוא שיגלו מעט עניין בתכנים שלו ויזהרו שלא להרגיז את דודה בלומה, הרי שהם מצליחים בקלילות שלא להצליח: הם לא מקשיבים ולא משתתפים כי הם עסוקים בדיון בוער בענייני \"הפיג'מות\". הם בורחים מהחיבוק של הדוד בטענה שהוא מזיע, ומתחמקים מהנשיקה של הדודה כי יש לה קוצים בסנטר. הילד הקטן שלך אפילו מונה אותם. הם מקפידים שלא לשתף איתך פעולה בנושא היחידי בו הפולנים צודקים: שכדאי להעמיד פנים שאתה שמח במתנה גם אם היא איומה ונוראה. ניתן לומר, באופן כללי, שהילדים שלך הם לא שוס גדול בענייני נימוס. הם אמנם עושים הערב המון נחת, אבל לא לך אלא לאמא השנייה, שהילדים שלה, כמובן, מתנהגים כל כך הרבה יותר טוב.\nלא נורא. החג הוא בדיוק הזמן להתרווח, עד כמה שאפשר כי הכיסא מתקפל, להשתחרר מהציפיות ופשוט להנות. מההומור של הילדים, מהשימחה וההתרגשות שלהם. אלו בדיוק הדברים שנתגעגע אליהם אחר כך. גם אם היינו מוותרים על הפלוצים ועל החרוזים באוזן של החתול."}
{"article_id": "0,7340,L-4116324,00.html", "header_title": "איך לגרום לילדים להתמיד בחוגים? 10 עצות", "full_text": "הילד מתחיל חוג בהתלהבות, ותוך זמן קצר נמאס לו ממנו והוא מתקשה להתמיד. בכל שנה הוא מצטרף לחוג חדש, פעם תיאטרון ופעם כדורסל, פעם\nופעם\n\t ציור או נגינה - ובכל שנה מחדש פורש אחרי מספר מועט של מפגשים.\nהדבר נכון במיוחד לילדים בעלי ליקויי למידה והפרעות קשב, שלהם קשה שבעתיים לצלוח משימות, כולל חוגי העשרה. האתגר שלנו כ\nהוא לבחור עבור הילד (או לעזור לו לבחור) חוגים שיפתחו אותו ויתרמו לו, וגם יסבו לו הנאה רבה.\nלפניכם עצות יעילות שיסייעו לאלו שמתלבטים עדיין וחושבים שאולי אין טעם לבזבז שוב כסף ולרשום את הילד לחוג חדש. איך אפשר לעשות את זה אחרת השנה?\nהתייחסו לחוגים כמעט כמו באותה רמת חשיבות שאנו מייחסים לשיעורים בבית הספר. כמו שלא טבעי שהילד יפרוש פתאום משיעור חשבון או טבע, כך הדבר גם לגבי חוג העשרה.\nהיחס הרציני מתחיל מבעוד מועד, מטרום ההרשמה. בררו מראש ככל הניתן פרטים על החוג: מה התכנים שיועברו בו, מי הוא המדריך, מה היחס בין מספר המדריכים למספר הילדים בחוג, מה גודל הקבוצה, מה הרכבה. מספר ילדים גדול מדי ביחס למדריכים, למשל, יקשה על מתן יחס אישי לילד. מומלץ מאוד לשתף את הילד במידע שאספתם.\nלאחר ההרשמה, יחס רציני לחוג יכלול הקפדה על הגעה בזמן (ואפילו מוקדם יותר כדי להסתגל לאווירה), חזרות ואימונים בבית במידת הצורך, הקפדה על תלבושת החוג אם יש כזאת ועל כללי החוג האחרים.\nפעמים רבות הבחירה בחוג נעשית באופן אינטואיטיבי. החוג נראה מוצלח לילד או להורה, ואנו ממהרים להירשם. אבל חשוב להפוך את הבחירה בחוג להליך מושכל ולשתף בו את הילדים. כדאי להתלבט בין מספר חוגים. להציע לילד כמה אפשרויות ולבחון אותן, כאשר ההתלבטות צריכה להתחשב באהבות ובתחביבים של הילד, אך גם בקשייו. בסופו של דבר בחירת חוג הוא תהליך, ולא בהחלטה קפריזית ואמוציונאלית בלבד.\nמומלץ לבחור בחוגים עם ערך מוסף לילד, חוגים שביכולתם לבטא את יכולותיו וכישרונותיו של הילד. אפילו חוגים שישמשו דרך לעקיפת קשיי הילד.\nלנו כהורים יש רצונות משלנו. פעמים רבות אנו מדרבנים את הילד להצטרף לחוג שאנחנו עצמנו היינו שמחים להשתתף בו, או שעונה על מהווים שונים שלנו ההורים. עם זאת, אסור לנו להתאהב בחוגים מסוימים, בלי לשים לב לרצונות, לחולשות ולחוזקות של ילדינו.\nבאופן כללי מומלץ תמיד לבקש ממפעיל החוג שיעור ניסיון אחד לכל הפחות. בשיעור הניסיון אפשר ללמוד מקרוב על אופי החוג, ההדרכה, התכנים, הילדים המשתתפים, אורך החוג, רמת ההנאה של הילד. שיעור הניסיון קריטי במקרה של היסוסים: האם החוג מתאים וראוי. הוא מהווה מדד להערכת הסיכוי שהילד יתמיד בחוג.\nילד זקוק לזמן פנוי, למנוחה ולבילוי עם חברים ומשפחה. לרבים מההורים יש נטייה לרשום את הילד לכמה שיותר חוגים, מתוך רצון לפתח אותו. חשוב לזכור- הילד עשוי לפגוש בחוג את הכישרונות שחבויים בו, אך גם את הקשיים שמהם הוא מעוניין להימנע. הרשמה לחוגים רבים מדי היא לעיתים מעייפת ולא מועילה. פעמים רבות היא מגדילה את הסיכוי שלילד יימאס מהחוגים וירצה להפסיקם.\nכדאי שלילד יהיה עוד חבר עימו בחוג. פנים ידידותיות ומוכרות יקלו על ההסתגלות, יפחיתו את רמת החרדה ויהפכו את החוג, בין היתר, גם למפגש חברתי נעים יותר.\nילדים עם לקויי למידה ו/או הפרעת קשב עלולים לסבול משלל בעיות, בין היתר: אי הבנת מסרים חברתיים, צורך בהסבר אישי נוסף, אי שקט וכד'. כדאי לנו ההורים ליידע מבעוד מועד את המדריך של הילד, כדי לגלות כלפיו אורך רוח ולהתחשב בקשייו. כפי שניידע את המורים בבי\"ס לגבי קשיי הלימוד של הילד, כך צריך ליידע את המדריך בחוג.\nמדריך טוב הוא תנאי הכרחי לכך שהחוג יתנהל בצורה טובה. לטיב ההדרכה יש משקל רב על התמדת הילד. כדאי לפגוש את המדריך, להתרשם מהגישה שלו וליידע אותו, כאמור, בחולשות הילד (על אחת כמה וכמה אם יש לילד היסטוריה של נטישת חוגים). כדאי להדגיש בפני המדריך שקשר אישי וחיובי שלו עם הילד יכול לגרום לילד להתמיד או לנשור.\nילדים שנעזרים בריטלין, או בתרופות אחרות סובלים מקשיים בריכוז ובויסות ההתנהגותי. רבים מההורים מניחים בטעות כי אין צורך שלקראת החוג יצרוך הילד את התרופה הקבועה שלו. ההנחה השגויה היא שבחוג הילד לא חייב להיות קשוב ומרוכז כמו בלימודים. הבעיה היא שילד הרגיל לקחת ריטלין, או תרופה אחרת בבית הספר, יתקשה בחוג לשמור על התמדה, על קשב וריכוז. בכל מקרה יש להתייעץ עם הרופא המטפל ולפעול על-פי המלצתו.\nכמו בכל משימה, חשוב לקיים דיאלוג רצוף עם הילד. מומלץ, לפחות בתחילת השנה, להקפיד לשוחח עם הילד לאחר כל מפגש ולברר עימו: איך היה לו החוג? האם נהנה? האם הכיר חברים חדשים? האם המדריך נחמד? וכד'. כך ניתן לזהות חולשות, או בעיות בזמן אמיתי ולטפל בהן. לא פחות חשוב, לבקש מהילד להדגים מה למד בחוג, או לבקשו לשתף את בני המשפחה בידע שרכש."}
{"article_id": "0,7340,L-4098227,00.html", "header_title": "האם ילד שישן עם הוריו יפתח בעיות התנהגות?", "full_text": "מחקר חדש מגלה ששינת הפעוט עם ההורה בלילה אינה מגבירה את הסיכון לבעיות התנהגות או לבעיות קוגניטיביות. המחקר החדש פורסם בגיליון האחרון של כתב העת\n.\nבמיטה, בשל הסיכון המוגבר ל\n,\n\t אולם לא ניתנו המלצות ספציפיות לגבי שינה לאחר גיל שנה, כשאין עוד סיכון למוות בעריסה.\nפרט לכך, אין די מחקרים שעסקו בהשלכות הפסיכולוגיות וההתפתחותיות של שינת הילד עם ההורה.\n\"המחקר מעלה כי שינה של ההורה עם הילד אינה פוגעת בהתפתחותו\", סיכמו החוקרים. \"עם זאת, יש צורך במחקרים נרחבים נוספים שיאמתו את הממצאים. מהנתונים נראה כי אם קיימת פגיעה שכלית או התפתחותית בילד, היא אינה קשורה לשינה אלא לגורמים סוציאליים הנוגעים להשתייכות המשפחות למעמד נמוך\"."}
{"article_id": "0,7340,L-4071059,00.html", "header_title": "איך ללמד את הילדים לישון טוב בלילה? 6 עצות", "full_text": "לפעמים נדמה שעבור הורים השינה, שפעם הייתה מובנת מאליה, הפכה לחלום רחוק. במקומה הגיעו התשישות ותחושת הייאוש המלוות כשיורד הערב, שהנה - עוד לילה לבן בדרך. ועוד אחד. וזה לא יגמר לעולם. אז מה הפלא שהורים מוכנים לעשות הכל ולהשאיר את כל העקרונות החינוכיים בצד רק כדי שהילדים ישנו ועכשיו?\nחשוב לדעת ששינה טובה בלילה היא לא רק חשובה להורים, אלא גם לילד. חוסר היכולת להירדם באופן עצמאי עלולה ללוות את הילד בכל חייו הבוגרים ולהתבטא במסוגלות להירדם רק בשעות מאוחרות ובמצב של תשישות מוחלטת, בתלות בטלוויזיה כגורם מרדים ואף בהפרעות קשב וריכוז על רקע העייפות. לכן חשוב לסגל לילדים הרגלי שינה בריאים וטובים.\nגנית פרג, מפתחת ומייסדת שיטת \"לילה טוב - להרגלי שינה בריאים\", מנדבת מספר טיפים שיעזרו לכם להרגיל את הילדים להרגלי שינה טובים:\nהילד מתקשה להירדם לבד כי לא קיבל את הכלים הנכונים. גם לו קשה\nעם התלות שלו בכם ובגורמים חיצוניים, אבל הוא לא מכיר משהו אחר ולכן הוא מבטא את הקושי בבכי. זו הסיבה שצריך לעזור לו - ולא להתעלם מהבכי.\nחשוב ליצור טקס שינה מובנה, שחוזר על עצמו בכל השכבה לשנת לילה. במהלך הטקס יש להוריד בהדרגה גירויים.\nאפשר ללמד ילד להירדם עם מוצץ, אך חשוב יותר ללמדו לקחת את המוצץ לבד ולהכניס לפיו.\n4.\nרצוי ואפשר ללמד ילד להיקשר לחפץ מעבר. לא כל ילד ירצה, אבל שווה לנסות. החפץ אינו מחליף תלות בתלות, אלא דווקא מהווה מקור לעצמאות בשביל הילד.\nההחלטה מתי להפסיק עם האכלת הלילה היא בידי ההורים, אך לרוב כשילדים מקבלים כלים להירדמות עצמאית הם מוותרים על האוכל בלילה, פשוט כי הוא לא משרת אותם יותר. רצוי להעביר את מרב צריכת הקלוריות לשעות היום, ובכך גם לסייע בעלייה במשקל אצל תינוקות 'קטנים'.\nכל עוד היא נעשית מתוך אמונה שזה מה שנכון לילד ולשני בני הזוג, ולא בגלל חוסר יכולת או רצון להתמודד עם בעיות השינה, היא אפשרית."}
{"article_id": "0,7340,L-4114777,00.html", "header_title": "מדריך: איזו אומנות לחימה הכי מתאימה לילד?", "full_text": "עם פתיחת שנת הלימודים מבקשים\nרבים לרשום את ילדיהם לחוג של אומנות לחימה, לרוב מתוך רצון ללמד אותם להגן על עצמם מפני אלימות אפשרית מהסביבה. ישנם סוגים רבים של אומנויות לחימה ולא כל סוג מתאים לכל ילד. המכנה המשותף של כל אמנויות הלחימה הוא למידה כיצד לעשות שימוש בחלקי הגוף ככלי נשק מול יריב אחד או יותר. מעבר לכך, רוב אומנויות הלחימה הינן ענפי ספורט תחרותיים המאפשרים לתלמיד להתמודד ולהשתתף בתחרויות. מסגרת האימונים משפרת את יכולת התנועה של התלמיד, מחזקת את גופו ותורמת לשיפור המשמעת העצמית והביטחון העצמי.\nהמונח \"אומנויות לחימה\" כולל את האומנויות הקשורות בהתמודדויות מול יריבים תוקפניים. אומנויות לחימה רבות המוכרות לנו היום התפתחו מאמנויות לחימה עתיקות. למרות פיתוח כשורים קטלניים, אומן הלחימה לומד ויודע לשמור על איפוק. פתגם סיני אומר: \"הגובר על אחרים הוא חזק, הגובר על עצמו הוא אדיר\".\nאיך תדעו איזה חוג אומנויות לחימה הכי מתאים לילדכם? עשינו עבורכם סקירה של אומנויות הלחימה הנפוצות.\nפירוש המילה קראטה הוא יד ריקה, כשהכוונה היא לכך שהיא ריקה מכלי נשק. ואכן בקארטה משתמשים אך ורק בנשק הטבעי הטמון בגוף האדם. הקראטה מיועד להתגוננות והעוסקים בו דוגלים ביחס של כבוד אל הזולת.\nחליפות לבנות, ידיים חשופות, שימוש באגרופים ובעיטות במגע חלקי.\nאימון הקראטה מתחלק לאימוני בסיס, אימוני קאטות ואימוני קרבות. לאחר שהילד למד את יסודות הקראטה, עמידות נכונות וטכניקות בסיסיות, הוא ילמד את הקאטות, שהן סדרה של תנועות קבועות מול מספר יריבים דמיוניים. בשלב הקרבות יתמודד התלמיד פנים אל פנים מול תלמיד אחר בקרב אגרופים ובעיטות, כאשר המגע הוא חלקי בלבד. במהלך האימונים עובדים התלמידים על שיפור הכושר הגופני והגמישות.\nלשיפור הביטחון העצמי, המשמעת וכיבוד הזולת.\nהקראטה הינו ספורט תחרותי, לא אולימפי. בקראטה מתקיימות תחרויות אזוריות וארציות. תלמידים מתאימים נשלחים להשתתף בתחרויות אלו.\nבנים ובנות מגיל שש-שבע ומעלה.\nמתאים גם לילדים עם קשיי קואורדינציה ובעיות ריכוז.\nביפנית: ג'ו - רכה, דו – דרך. זוהי אמנות לחימה מודרנית בעלת אופי תחרותי שנוסדה בסוף המאה ה-19 ביפן. אדם המתאמן בג'ודו נקרא ג'ודוקא. הג'ודוקא הראשון במערב שהביא את האמנות לאירופה ולישראל הוא ד\"ר משה פלדנקרייז, שפיתח את שיטת פלדנקרייז לשכלול היכולת התנועתית.\nחליפות אימון עבות. מטרת הקרב היא להטיל את היריב אל הקרקע ולהכניעו.\nאימוני הג'ודו תורמים לחיזוק כללי של הגוף, הקניית יכולת להתמודד עם יריבים בטווח קרוב, חיזוק הביטחון העצמי.\nהג'ודו הינו ספורט תחרותי, אולימפי. האימונים מכוונים לניצחון בקרבות תחרותיים. האימונים מבוססים על לימוד טכניקות של תפיסה, הטלה וריתוק היריב למזרן. באימון מושם דגש על חיזוק הגוף ובמיוחד שרירי הרגליים ותרגול אימוני כוח מתפרץ.\nבהיותו ספורט תחרותי ההמלצה היא לשלוח ילדים בעלי אופי תחרותי. מתאים לבנים ובנות מגיל חמש ומעלה. מתאים במיוחד לילדים אנרגטיים.\nשם כולל לאמנויות לחימה בהן עשו שימוש הסמוראים. בעבר היו קיימות שיטות ג'ו ג'יטסו רבות ושונות, שלא היה ביניהן למעשה כל קשר. שיטות ג'ו ג'יטסו שונות הן המקור לג'ודו, לאייקידו ולג'ו ג'יטסו ברזילאי.\nחליפות אימון לבנות/שחורות. שימוש באגרופים, בעיטות, הטלות ולחימה על הקרקע. האימון כולל אימוני כוח, כושר גופני, התמודדות מול יריבים מטווח קצר ועל הקרקע.\nספורט תחרותי, לא אולימפי.\nבנים ובנות מגיל שבע-שמונה ומעלה.\nבתרגום חופשי: \"דרך החיים של הבעיטה והאגרוף\". זוהי אמנות לחימה קוריאנית שמתבססת בעיקר על שימוש בבעיטות גבוהות. הטאיקוונדו בישראל הינו ענף ספורט שהחל בשנת 1977 .\nחליפות אימון לבנות, דקות. שימוש בקסדות ומגיני חזה. שימוש בבעיטות ואגרופים במגע מלא. האימון כולל בתוכו כושר גופני, גמישות וקרבות תחרותיים.\nשיפור הכושר הגופני, הביטחון העצמי והיכולת להתמודד מול יריבים.\nספורט תחרותי אולימפי.\nילדים בעלי יכולת אתלטית ואופי תחרותי. בנים ובנות מגיל שבע-שמונה ומעלה. מצריך גמישות בשרירי הרגליים.\nבמנדרין מבוטא גונג פו. \"גונג\": עשייה מתמשכת. \"פו\" : אדם. כלומר, יכולת או מיומנות שנרכשה תוך עשייה והשקעה לאורך זמן ממושך. קונג פו הוא השם הכולל הנפוץ כיום לאמנות לחימה סינית. נהוג לחלק לשתי גישות, האחת היא האסכולה הפנימית או הרכה, והאחרת היא האסכולה החיצונית או הקשה. האסכולות הפנימיות נחשבות הגנתיות ופאסיביות, והחיצוניות תוקפניות ואקטיביות.\nבגדי אימון שונים, בהתאם לאסכולה. שימוש באגרופים, בעיטות במגע חלקי.\nנערים ונערות מגיל 12 ומעלה. מצריך יכולת תנועתית גבוהה, גמישות וקואורדינציה גבוהה.\nאמנות לחימה הניכרת בתנועותיה הריקודיות, אשר נוצרה בברזיל על ידי עבדים ממוצא אפריקני. שורשי הקפוארה הניכרים עד היום מתייחסים לאלמנטים של קרב הכוללים התקפה והגנה מלווה בנגינה ושירה.\nמכנס לבן וחולצת טי. מעין ריקוד מלחמה הנערך בזוגות וקבוצות, מתוזמן ומתואם, ללא מגע. משפר את הכושר הגופני, גמישות וקואורדינציה. אין עיסוק בקרבות מגע ואין דגש על התמודדות של הגנה עצמית מול יריבים.\nבנים ובנות מגיל שבע-שמונה ומעלה. מצריך יכולת שימוש באלמנטים אקרובטיים.\nאמנות לחימה המשלבת מספר אומנויות לחימה. שיטת לחימה זו פותחה בשנת 1957 על ידי דניס הנובר ומכונה על שמו.\nבגדי אימון לבן/שחור. מטרת הקרב היא הכנעת היריב על ידי שימוש באגרופים, בעיטות והטלות. האימונים כוללים אימוני ג'ודו וקראטה במשולב. קרבות של מגע כמעט מלא. מקנה יכולת הגנה עצמית וכושר גופני.\nספורט תחרותי.\nבנים ובנות מגיל שבע-שמונה ומעלה.\nשיטת לחימת רחוב (ולא אמנות לחימה כפי שרבים חושבים), כלומר שיטת לחימה שמדמה מצבים שיכולים לקרות ברחוב (כשהאדם מותקף על ידי גורמים שרוצים להזיק לו או מאיימים עליו ולא ב\"זירה\"). השיטה פותחה למטרות צבאיות ומשמשת להגנה עצמית. היא אומצה לראשונה על ידי צה\"ל וכעת היא מפורסמת בכל העולם ואף אומצה על ידי כוחות לחימה במדינות נוספות.\nבגדי אימון ספורטיביים ונוחים. במהלך האימון מתרגלים טכניקות של הגנה עצמית מול תוקף אחד או יותר. אימוני קרב מגע מכוונים אך ורק מול מצבים מסויימים של תוקפנות על ידי יריב אחד או יותר. הגנות נגד תקיפות סכין, מקלות וידיים ריקות.\nמקנה לתלמיד בטחון עצמי.\nילדים וילדות מגיל 10 וכן לנערים ונערות.\nאמנות לחימה משולבת. ענף ספורט המדמה קרב פנים אל פנים שבו מותר שימוש במגוון רחב של שיטות לחימה ללא נשק. ניתן להשתמש בטכניקות היאבקות, איגרוף ועוד.\nשימוש במגע מלא.\nמשלב טכניקות ממספר שיטות לחימה. מקנה חוסן גופני ובטחון עצמי.\nספורט תחרותי. האימונים מכוונים להשתתפות בתחרות.\nשיטת לחימה קשוחה במיוחד המתאימה לילדים בוגרים ולנערים, פחות מתאימה לבנות. מתאים בעיקר לבנים מגיל 10 ומעלה.\nספורט קשוח במיוחד, הכולל שימוש באגרופים, בעיטות ומרפקים, תוך מגע מלא כנגד היריב.\nמכנס קצר, כפפות איגרוף. הקרב משלב טכניקות איגרוף ובעיטות קראטה תוך מגע מלא.\nספורט תחרותי בזירה.\nמחשל את הגוף לספיגת מהלומות.\nנערים, בנים בלבד, מגיל 13-14 ומעלה. מומלץ לבעלי יכולת פיזית גבוהה."}
{"article_id": "0,7340,L-3403842,00.html", "header_title": "דברים שכדאי לדעת: למה התינוק לא ישן?", "full_text": "העיניים האדומות שלכם מדברות בעד עצמן: שוב עברתם לילה לא שקט עם הזאטוט שישן היטב במשך היום, אך פשוט מסרב לישון בלילה. כן, תינוקות אינם מבדילים בין אור הירח להנץ החמה, והשעון הביולוגי שלהם מסודר לפי הקיבה הקטנה, שאינה מסוגלת לשמור בתוכה כמויות מזון גדולות. בכל רגע של רעב הם יתעוררו ויבקשו דבר אחד: אוכל.\nשליש מחיינו מוקדש לשינה. אנו זקוקים לשינה טובה משום שבמהלכה מבצע המוח עיבודי נתונים מורכבים, המשפרים את יכולת התפקוד המוחי במהלך היום. עבור תינוקות השינה חשובה גם משום שתהליכי התפתחות רבים מתבצעים במהלך הלילה.\nמקבצי השינה הנמשכים 3-4 שעות מתסכלים הורים רבים, משום שהם מפריעים לשינה שאנחנו כה זקוקים לה. הפתרון היחיד הוא סבלנות: המצב הוא זמני בלבד וישתפר ככל שהתינוק יגדל ויאמץ קצבי חיים המתאימים לעולם שמחוץ לרחם.\nהשכבת התינוק\nבשבועות הראשונים, יש הורים שמשכיבים את התינוק בחדר השינה שלהם, בעריסה מיוחדת, אבל יש גם כאלה שמשכיבים את התינוק יחד איתם, באותה המיטה. אולי זה נוח, אבל רופאי ילדים ממליצים לא לעשות זאת, בעיקר משום שקיימים דיווחים על מקרי מוות טראגיים בהם מעכו ההורים בשנתם את הילדים או גרמו לחניקתם מבלי משים.\nחשוב מאוד לזכור תמיד את עקרונות הבטיחות: לעולם אל תניחו במיטת התינוק או בסמיכות אליו חפץ שעלול להפריע לו לנשום כרגיל. הימנעו מהנחת חפצים בעלי קצה או פינה חדים, חפצים קטנים ועגולים העלולים להגיע לקנה הנשימה של התינוק, או כאלה העשויים מחוטים, חבלים או קשירות. ודאו שהלול שרכשתם הוא בעל תו תקן של מכון התקנים הישראלי.\nמאז שהמליץ ארגון הבריאות העולמי להשכיב את התינוק על הגב עד גיל חצי שנה לפחות, פחתו מקרי המוות בעריסה בשיעור של 50 אחוז. חלק מרופאי הילדים ממליצים להשכיב את התינוק גם על הצד, אולם אחרים מתנגדים לכך, מאחר שהתינוק עלול להתהפך על בטנו. המקרים היחידים שבהם קיימת הוראה שלא להשכיב את התינוק על גבו, הם אצל אלה הסובלים מעיוותי ראש, מאחר ששינה על הגב עלולה לגרום לחסימת דרכי הנשימה. במקרים אלה, יש להיוועץ עם הרופא המטפל.\nאיך תגרמו לו לישון\nתוכלו לסייע בכיוון השעון הביולוגי של התינוק, בכך שתימנעו מכל גירוי במהלך ההאכלה וההחתלה בלילה. נסו להקפיד על תאורה מינימלית, והימנעו ממשחק או דיבור עם התינוק בלילה. פעולות אלה יגבירו את המסר שהלילה מיועד להאכלה בלבד.\nכשהתינוק גדל, נסו ליצור דפוס השכבה קבוע: רחצה, קריאה או שירה, שיסייעו לתינוק להירגע. גם אם נראה לכם שהתינוק קטן מכדי לקלוט מסרים אלה, הקפדה על שגרת השכבה כבר עכשיו תסייע לכם לקבע אותה ולהמשיך בה גם בגיל מאוחר יותר.\nומה אם התינוק מצוי באי-שקט? ייתכן שהוא רעב, סובל מחום גבוה, עייף מאוד, החיתול שלו רטוב או שהוא סובל מכאבי \"קוליק\" בבטנו. אם לא מצאתם סיבה לאי השקט, נסו לנענע את התינוק בעדינות, ולשיר לו כדי שיירגע. ואל דאגה - בחודשי החיים הראשונים של התינוק חיבוקים והפגנת אהבה אינם נחשבים ל\"פינוק\".\nבוכה בלי סוף\nיקיצות מרובות במהלך הלילה נובעות לרוב בשל קושי ברכישת יכולת הירדמות עצמית. הילד בוכה ללא הרף, עד שאתם \"נכנעים\" וחוזרים אליו. הטקס הזה עלול לחזור על עצמו גם יותר משעתיים מדי יום, מה שגורר עייפות של הרך הנולד ושלכם בבוקר ועצבים מיותרים.\nשיטת 5 הדקות מתאימה ביותר לטיפול בהתעוררויות מרובות וקשיי הירדמות. וכך זה עובד: לאחר סיום \"טקס הלילה\", ארוחת הערב, אמבטיה, משחק וסיפור לילה - משכיבים את הילד במיטתו, מחבקים ומנשקים אותו, אומרים \"לילה טוב\" ויוצאים מהחדר.\nסביר שהילד יתנגד ויבכה, אלא שעל פי השיטה - לא נכנסים לחדר עד שעוברות 5 דקות. אז, נכנסים לחדר לזמן קצר, כשהוא חשוך, אומרים לילד שוב לילה טוב בטון חלש, נשיקה וחיבוק ויוצאים מהחדר. ממשיכים בתהליך עד שהילד נירדם.\nסביר להניח שבלילה-שניים הראשונים הילד יתנגד ויבכה, אולם לרוב בלילה השלישי לומד הילד להירדם לבד במיטתו. רצוי ששני ההורים יקחו חלק בתהליך. והנה אזהרה: אין טעם להתחיל ביישום השיטה אם אינכם מסוגלים לעמוד בפני בכי הילד. כניעה שלכם מלמדת את הילד שבבכי ניתן להשיג תוצאות.\nאין חשש מגרימת נזק נפשי לילד כתוצאה מיישום השיטה. הכניסות המתוזמנות מאפשרות לילד ללמוד להירגע ולהירדם בכוחות עצמו מבלי להרגיש נטוש. יכולת ההירגעות וההירדמות מוכללת גם לתחומי חיים אחרים של הילד והיא חשובה בבניית יכולת מסוגלות עצמית של הילד ברגשותיו ותחושותיו. במידה ולאחר שבוע אין תוצאות רצויות יש להפסיק ולפנות לייעוץ במכון שינה.\nנחירות\nאחת מבעיות השינה הנפוצות אצל תינוקות, פעוטות וילדים היא נחירות. לרוב הסיבה היא הפרעה במערכת הנשימה העליונה, בשל נזלת נגיפית, אלרגיה, שקדים מוגדלים או מום מולד. אצל ילדים אלה ניתן לראות מאמץ נשימתי מוגבר, נשימה עם פה פתוח, ריור ויקיצות מרובות. אולם סימן ההיכר הוא כמובן נחירות שלא צריכות להופיע בשנתו של הילד באופן טבעי.\nהפרעת נשימה בשינה גורמת לשינה קטועה, מרובת יקיצות ושאינה מרעננת, הגורמת לעייפות וישנוניות גם במהלך היום. הפרעה בדרגת חומרה משמעותית יוצרת גם עומס על מערכות הלב והריאה. אם הילד שלכם נוחר, או שאתם חושדים בהפרעת נשימה בשינה, יש לגשת למומחה לרפואת אף אוזן גרון או לביצוע בדיקה במכון שינה.\nמתי לפנות לרופא?\nלמרות שרוב ההורים מצפים שהתינוק יישן במשך רוב שעות היממה, אין זה המצב בפועל. יחד עם זאת, אם התינוק חסר מנוחה בעת ההשכבה, קשה להעירו, או שאינו מגיב לנסיונות ההאכלה - זה הזמן להיוועץ ברופא הילדים שלכם."}
{"article_id": "0,7340,L-4121169,00.html", "header_title": "אני מותשת. לעזוב את הילד ולצאת לחופשה?", "full_text": "נגיד שאת אישה אחרי לידה. נגיד שאת מתה מעייפות והפעם האחרונה בה ישנת ממש טוב הייתה לפני ה\n.\n\t נגיד שהיו מבטיחים לך סופשבוע מהחלומות, שכולל בעיקר שינה טובה. היית מסרבת? אז זהו, שגם אני לא סירבתי. ואחרי זה הבנתי שעשיתי שטות. ועוד איזה שטות.\nהשבוע בעלי היקר נכנס הביתה ובישר לי שהוא סידר לנו סופשבוע מהחלומות. בשמחה גדולה הוא הודיע שזוג חברים\nהייתם מצפים שאקפוץ עד הגג מרוב שמחה על ההזדמנות להתאוורר קצת, נכון? אז זהו, שלא. הדבר היחיד שעלה לי בראש באותו הרגע היה מה נעשה עם פצ'ולי (שם החיבה שנדבק לאריאל הקטן). החלק הגברי מבינינו אמר, בלי להתרגש יותר מדי, שנשים אותו אצל אמא שלי ליומיים, אבל בשבילי זה לא היה כזה פשוט. בראש שלי דפקה כל הזמן המחשבה שאני אמות אם אבלה יומיים בלעדיו. אנחנו אומנם מכירים רק חודשיים וחצי, אבל אין לי אוויר כשאנחנו לא ביחד.\n\"אני יודע שזה קשה, אבל אם כבר אנחנו נוסעים לבד זה הזמן\", ניסה החלק הגברי לדבר אל ההיגיון שלי. \"הוא גם ככה לא זוכרכלום עכשיו, וכשהוא יגדל יהיה לנו הרבה יותר קשה\".\nאבל אני סירבתי להשתכנע. מי קבע שהוא לא זוכר? מה, אין לו חוש ריח? הוא לא ישים לב שאמא שלו, שמשתמשת בבושם fantasy של בריטני ספירס, פתאום לא שם?\nאבל כנראה שהעובדה שאני פשוט מרגישה שאני קורסת, בצירוף העובדה שאין לי עזרה כרגע, הפכה את המחשבה על סופשבוע רגוע שבו אוכל לישון קצת ולהתפנק לקורצת הרבה יותר. אני גם כל הזמן משתדלת להיות אחת מהאמהות הזורמות ולשחרר. אז השתכנעתי.\nארזתי מזוודה עם מיטב הבגדים שלי. קיוותי שאחרי השינה הקסומה שתהיה לי ואחרי שאעשה אמבטיית חלב (עוד פינוק שהובטח לי בחופש. מה זה בכלל? מה זה משנה - זה נשמע טוב)\nיהיה לי כוחות להתלבש יפה, דבר נוסף שלא עשיתי הרבה זמן, ולצאת לבלות קצת. אבל פנטזיות לחוד ומציאות לחוד.\nהפרידה מפצ׳ולי הייתה קשה מאוד. היא הייתה מלווה בבכי וכאבים בלב. אבל יצאנו לדרך ואחרי נסיעה של שעתיים, פלוס כמה התברברויות בדרך, הגענו ליעד. מה אני אגיד לכם - מקום מפנק זה לא היה. אבל אני בעיקר רציתי לישון - אז ויתרתי על פרצופי הפולנייה שלי ופשוט נכנסתי למיטה. בעודי מנסה להירדם נזכרתי בשיר שאני שמה לפצ'ולי: ״אני רוחץ ידיים טילילילי ,בסבון ומים טילילילי. והלכלוך מהר מהר בורח, וטוב לי טוב עכשיו וגם שמח. כי כשאני נקי, כשאני נקי, אני מותק\".\nהחלטתי להמציא גרסה חדשה מיוחדת לאימהות ש\"אוכלות אותה\" בחופש. זה הולך ככה: \"אני נוסעת לחופש טילילילי, מקווה לישון כמו תינוקת טילילילי. והחלום מהר מהר בורח. ולא טוב לי עכשיו ולא שמח. כי כשאני עייפה, כשאני עייפה, אני לא מותק\".\nכן, בטח כבר ברור לכם שבכל הסופשבוע לא ישנתי. אפילו לא תפסתי תנומה קלילה. הספיק לי יום אחד כדי להבין שהגעגועים חזקים ממני והחלטתי לחזור הביתה. אספתי את האוצר, שנראה היה כי הוא בכלל לא ידע שהלכתי וגם לאשם לב שחזרתי. הגענו הביתה עייפים ולא מרוצים.\nבעלי החמוד, שהרגיש כנראה קצת אשם על אירועי היממה האחרונה, התנצל והבטיח לפצות אותי. \"רק רציתי שקצת תנוחי\", הוא אמר שוב ושוב.\nלמחרת החלטתי להיעזר ביועצת שינה, שתיתן לי כמה טיפים שיעזרו לפצ'ולי (ולי, כמובן) לישון טוב יותר, רגע לפני שאני מתמוטטת סופית. רגע אחרי שסגרתי את הטלפון נזכרתי איך רק לפני שנה הייתי ישנה מתי שבא לי, איך שבא לי וכמה שבא לי. מי זוכר היום מה זה לישון?לפעמים נדמה לי שמה שאני לא עושה הוא נשאר ער, ואם הוא כבר נרדם (בנס - תאמינו לי) עד שאני נשכבת לידו כדי לישון קצת הוא כבר כולו עירני וחייכן, וכל מה שהוא רוצה זה שאדבר איתו בשפת ה\"גו-גו-גו\".\n\"אמא מתה לישון\", אני מנסה להסביר לו בהיגיון. והוא? נקרע מצחוק. נו, איך אפשר לכעוס על ייצור כזה?\nאבל גם אני, כמו כל האמהות בעולם, מגיעה לפעמים לסף והעייפות משתלטת עליי. באותם רגעים בא לי פשוט לצעוק עליו שיילך כבר לישון. \"מה זה פה טירונות?\", אני מתה לומר. \"אמא עייפה זו אמא שלא כדאי לך להתעסק איתה\".\nאבל המחשבות האלו נשארות בפנים ובמקום זה אני מחייכת (בעייפות גדולה) ועושה \"גו\". אך ברגע שהוא לא מסתכל אני פשוט בוכה. אין מה לעשות, התקופה הזו לא קלה לי. להיות משבע בבוקר עד שמונה בערב עם תינוק על הידיים, לנסות להרדים אותו בכול דרך אפשרית (על הברכיים, במנשא, בנדנדה, בכרית הנקה, בעגלה, בלול, באוהל מיוחד, על הרצפה, על הבטן, באמבטיה חמימה, טיטול מסרוחי שרק איתו הוא נרדם - ניסיתיכבר הכל. נשבעת) - זה לא פשוט.\nיועצת השינה שפגשתי אמרה שלתינוק, כמו לאדם בוגר, יש מחזורי שינה. הוא צריך לישון כל שעה ורבע וברגע שהוא עובר את הזמן שלו הוא מתחיל להשתגע. \"ספרי לי על זה\", אמרתי לה.\nהיא הסבירה שאני חייבת להרדים אותו בזמנים שלו ונתנה לי עוד כמה טיפים מועילים. כשהיא הלכה בעלי חזר הביתה. עדכנתי אותו בעצות של יועצת השינה והודעתי לו שהוא מוזמן לנסות ולראות עם זה עובד. אני, בינתיים, בחדר - מנסה לתפוס תנומה קצרה. בכל זאת, גם לאמהות מגיע לישון."}
{"article_id": "0,7340,L-4124152,00.html", "header_title": "עד מתי יפקירו הורים וילדים למותם בכביש 31?", "full_text": "אתמול יצאתי פארשית. בעודי מעלה בפייסבוק את התמונה שצילמנו בדרך לבית הספר, ערד תחת מעטה כחול של ערפל, משוויצה ביופי, בשקט ובשלווה של העיר שלי,\n.\n\t בגלל הערפל הכחול הזה מתה אמא ומת ילד. שאר בני המשפחה מאושפזים, ואני מתפללת לשלומם.\nמוות של אמהות תמיד עושה לי קוואץ' בלב, כי אני לא יכולה שלא לדמיין את הילדים שלי בלי אמא.\n:\n\t ילד בן שבע שמת היום מפצעיו (בן השבע שלי חזר אתמול מבית הספר ושאל מה זה אנוש, ואם זה אומר שהילד ימות או לא. היום הוא קיבל תשובה). ילדון בן שנתיים שנאבק על חייו. אמא שאיננה. ואבא ובת שנאמר שחל שיפור במצבם, אך אנחנו יודעים שאי אפשר לחבר למצבם שום מילה חיובית, כי המשפחה שלהם נשברה ואם וילד מתו.\nבדרך כלל כשאנחנו קוראים על דברים כאלו עוברת בנו המחשבה שזה היה יכול לקרות גם לנו ולרוב אנחנו מטאטאים מהר את המחשבה המפחידה מהראש. אבל אני לא באמת יכולה לעשות את זה, כי זה באמת היה יכול לקרות גם לי. אני נוסעת על הכביש המקולל הזה כמה פעמים בשבוע מאז שעברתי עם החצי השני שלי ושלושת ילדיי לערד לפני ארבע שנים.\nוהכביש אכן מקולל. כביש חד מסלולי וללא גדר הפרדה. כביש צר, יפה ומתפתל, שאנו הערדניקים מכירים כל עיקול שלו בעיניים עצומות. כביש שיש בו אולי שלושה מקומות בהם אפשר באמת לעקוף בביטחה, כמובן בתנאי שאין ערפל ושהנהג שנוהג מולך נוהג לפי אותם כללי כביש וזהירות - וזה לא כך. זהו הדרום הפרוע.\nכשחזרתי לגור בערד הרגשתי לא רק שחזרתי הביתה, אלא גם כאילו חזרתי במנהרת הזמן לישראל של שנות ה-80. תמימה, לא מתוחכמת, טובה בהרבה מובנים, אך גם לא ממש שייכת לשנות האלפיים.\nהנהיגה על הכביש הזה היא נהיגה של אדרנלין חזק. אני מחזיקה את ההגה טוב טוב, לא מעיזה אפילו לשניה להוריד עיניים וקשב. וזה לא פשוט, כי יש לי שלושה ילדים מאחורה ולפי הסטטיסטיקה בכל נקודת זמן נתונה סביר להניח שלפחות שניים מתוכם רבים, והשלישי צועק. כשהם היו קטנים יותר, זה היה אפילו מסובך. לכי תתפני לתינוק בוכה או מקיא כשמולך דוהרות משאיות ענק בדרכן לאילת, ובינן לבין התינוק שלך מפריד פחות ממטר.\nבכל רגע יכול לקרות משהו, וזה לא תלוי בי. ראש העיר שלנו עובדת קשה על הרחבת הכביש, נלחמת לא רק לקבל תקציבים אלא גם בתביעות שמגישים תושבי הישובים שלאורכו נגד ההרחבה שלו. אנחנו מקוים שנצליח לקבל כביש דו מסלולי בשנים הקרובות. ועד אז מה?\nאני אומרת לו לא לדאוג, שנולדתי פה, שאני מכירה כל גבעה וכל עיקול. שאני כמו סוס שחוזר לאורווה והכל יהיה בסדר. אבל גם אני קצת פוחדת. כי משהו כן השתנה פה מאז שהייתי ילדה. הנהגים הפכו פרועים יותר. לחלקם אין בכלל רשיון. כל ירידה מהכביש לעבר כל יישוב בלתי חוקי הפכה לדרך מלך. אם פעם היו שלושה ישובים לאורך הכביש הזה, היום ישנם שלושים. ובכל צומת ארעי שכזה אני יכולה למות. והילדים שלי גם."}
{"article_id": "0,7340,L-4110159,00.html", "header_title": "די לנג'ס! ואם לא בא לי ילד שני?", "full_text": "שבעה שבועות עברו מאז הלידה ולכן הגעתי לרופא הנשים שלי לבדיקה שגרתית, סתם כדי לראות שהכול בסדר ואפשר לחזור לשגרה. נכנסתי אליו כולי מחוייכת. מוכנה לבדיקה נשכבתי על מיטת העינויים (בנות, תודו שלפעמים זה ממש כך) וחיכיתי לשמוע שאפשר לחזור לעניינים כמו שצריך. אתם יודעים, סקס, להרים שישיית מים מינרליים, לעשות מסז' רקמות עמוק ולחזור לספינינג.\nהרופא הסתכל עליי, אמר שהכול בסדר ושהרחם חזר לקדמותו ובנונשלנטיות הוסיף שהוא מציע שלא אחכה יותר מידי ושתוך כמה חודשים כדאי לי להיכנס שוב להריון.\n\"מה?\", לרגע חשבתי שלא שמעתי אותו טוב. \"אתה עושה צחוק? הרי הרגע שאלתי אותך אם אני יכולה...\", אמרתי, המומה.\n\"כן כן .שמעתי אותך. ואת יכולה. אבל אני שוב אומר: לא לחכות יותר מדי. את לא נהיית צעירה\".\nנכנסתי לרכב ושמתי פול ווליום על התחנה הראשונה שהגעתי אליה. בדיוק התנגן השיר של ריקי גל ואני צרחתי בקולי קולות: ״עד שהופעת הייתי קצת עצובה, עד שהגעת חיפשתי עוד אהבה, לא האמנתי שכך אפשר לאהוב - ופתאום נדלקתי, אווו כמה זה טוב!\".\nאנשים ברמזור בטח חשבו שאני משוגעת אבל אני רק חשבתי לעצמי איך עד עכשיו התייחסתי לשיר הזה כאל שיר אהבה לגבר וכמה עכשיו הוא הרבה יותר מתאים לתינוקי שלי. חשבתי עד כמה הייתי עצובה עד שהוא הגיע וכמה רציתי אותו ושהוא הדבר הכי טוב שקרה לי בחיים.\nואז התחלתי לבכות בטירוף. אני לא יודעת אם זה מכך שהשיר ריגש אותי או מזה שהרופא אמר לי לעשות מיד עוד ילד, או אולי בכלל מזה שהוא אמר שאני כבר לא נהיית צעירה ושהשחלות שלי מזדקנות (זה לא ממש רעיון טוב להגיד כזה דבר למישהי שההורמונים שלה עוד לא לגמרי חזרו למצבם הטבעי).\nהגעתי הביתה כולי נסערת וסיפרתי לבעלי עד כמה הרופא חצוף והדגשתי שאני חייבת לעבור לרופא אחר. והוא? מסתכל עליי ובלי למצמץ אומר שהרופא צודק ושצריך לחשוב על זה. \"לחשוב על זה?\", צעקתי. \"בטח! אתה רק תחשוב על זה ואני שוב אתנפח כמו דובה, אהיה עצבנית, אוציא אותך מדעתך, יהיו לי בחילות, בצקות והורמונים, אני לא אוכל ללבוש נעלי עקב של 15 ס\"מ ושוב אלבש את הטייץ המאוס שחרשתי עליו כול ההריון ושקיוויתי שנפטרתי ממנו לפחות לעוד שנה. ומה עם הקריירה שלי? אני רוצה לפתח את עצמי בכל מיני תחומים, להגשים את עצמי. ומה, זה קל לגדל ילד היום? זה יקר! לא מספיק שיש לנו משכנתא על הראש עד גיל 70. אני רוצה להיות אמא מאושרת שמעבר לגידול ילדים יש לה גם סיפוק מהחיים שלה. אבל אין בעיה. תחשוב על זה. אתה רוצה קפה ומאפה ליד, כדי שהחשיבה תעבור לך בסבבה?\".\nיצאתי מהחדר כולי זועמת, כשאני טורקת את הדלת בדרך - שיבין שמישהי פה עצבנית רצח. מה זה, יש איזה שיתוף פעולה גברי בעניין? כנראה רק אישה יכולה להבין מה זו התמודדות עם הריון ולידה.\nכדי להירגע נכנסתי לאמבטיה, מילאתי אותה בקצף והתיישבתי. בהיתי בקיר וניסיתי להירגע (שמתם לב שקריאת המרכיבים על השמפו מאוד עוזרת בתחום?). אבל לא יכולתי להימנע מלחשוב על מה שעבר עליי בשעות האחרונות. אמנם קיבלתי את המתנה הכי יפה בעולם ואני מודה לאלוהים על כך, אבל איפה אני בכל הסיפור? אני מבלה 24 שעות סביב התינוקי שלי, אפילו לאכול, להתקלח או להתלבש נורמלי אין לי כבר זמן, ועכשיו פתאום כולם לחוצים שאביא לעוד ילד? לרגע אפילו חשבתי לעבור לסין. לפחות אצלם אין את הלחץ הזה - מותר ילד אחד וזהו.\nמצד שני, חשבתי, אולי אם הייתי אנג'לינה ג'ולי והיו לי 30 חדרים בבית ו-20 מטפלות צמודות הכל היה נראה אחרת. בעצם בטוח זה היה נראה אחרת כי בראד פיט היה לצדי. או, אז אולי הייתי משריצה ים של ילדים.\nאחרי המחשבות על בראד פיט ואחרי שקראתי את כל מה שכתוב על גבי התמרוקים באמבטיה סוף סוף נרגעתי. חשבתי עד כמה אני אוהבת את בעלי ועל כך שהוא היחיד בעולם שמבין אותי באמת, עם כול הקריזות שלי. הרי אני לא טיפוס קל והריון לא תורם לתכונה הזו ותכל'ס יש משהו במה שהרופא אמר, לא בזה שאני לא צעירה (כי אני עדיין צעירה מאוד מאוד, ולפחות אני עדיין מאמינה בזה), אלא ברעיון ללעשות ילד נוסף.\nבכל זאת,אף אחד לא מבטיח לי שאיכנס להריון מהר. הרי גם בראשון זו לא הייתה תוכנית כבקשתך. חשבתי שזה ממש לא מובן מאליו שבעלי מוכן לסבול אותי בעוד הריון מהמם, שבו הוא צריך להיות שליח של אוכל ושק חבטות של הורמונים. נזכרתי גם בחברתי הטובה, שחיכתה יותר מידי זמן עד הילד השני וכשהיא החליטה שהגיע הזמן כבר הייתה בת 38, מה שהפך את כל העניין למאוד לא פשוט ודרש ממנה לעבור שמונה הפריות.\nכשיצאתי מהמקלחת הייתי כולי פרץ של אהבה לבעלי, שכנראה ידע שהוא צריך לא להפריע לי\nושאני צריכה את הזמן שלי (לפי שעון פולין) כדי להירגע. חיבקתי אותו ואמרתי שאני אחשוב על להביא עוד ילד, אבל עוד מעט. כרגע אני רוצה לתת אהבה ותשומת לב לקטן שלי וגם תשומת לב לירכיים שגדלו.\n\"אני איתך. מה שתחליטי ומתי שתחליטי - אני תמיד בשבילך. אין לחץ\", הוא הדגיש.\nחיבקתי אותו שוב ואמרתי לו כמה שאני אוהבת אותו על זה שהוא מבין אותי ושלא הייתי מחליפה אותו באף אחד. \"גם לא בבראד פיט?\", הוא שאל.\n\"ממ...\",חשבתי לרגע, \"גם לא\", עניתי.\n\"חחח, איזה שקרנית. אבל אולי הייתי מרשה לך אם מדובר היה בהחלפת זוגות\", הוא אמר בצחוק.\nלמזלנו קטע את השיחה העמוקה הטלפון שצלצל. על הקו הייתה אימי האהובה. \"מורני, מה שלומך? זוכרת את השכנה שלנו מיכל, זאת שיש לך ילד בן שנהה? היא שוב בהריון. מה את אומרת, אולי עדיף שגם את לא תחכי יותר מידי?\"."}
{"article_id": "0,7340,L-4100841,00.html", "header_title": "מסמל סקס לפרה חולבת. מורן אייזנשטיין הפכה לאמא", "full_text": "גם שנים אחר כך, כשהתחתנתי, אף אחד לא טרח להגיד לי שנישואין זה לא רק גן עדן. כשהייתי בהריון קיוויתי שזה יהיה אחרת ומישהו סוף סוף יגיד לי את האמת. אתם בטח מנחשים שזה לא קרה.\nלמה אף אחד לא טרח לספר לי שלהיות אמא זה לא כזה פשוט ומהמם? בפנטזיות את יוצאת מבית החולים עם שמלה קצרה וסקסית, נעלי עקב שמתוכן מציצה רגל רכה ופרנץ' מהמם, שערך מתנפנף ברוח ואת לוקחת את התינוק ההורס שלך ללימוזינה לבנה ומפוארת, שותה קיר רויאל ואוכלת גבינת קמבבר בדרך אל האחוזה המפוארת שלך. ברקע מתנגן לו טום ג'ונס והתינוק מופעל על שקט. בבית המטפלת מקבלת את פנייך בחיוך, לוקחת את הילד לחדר המעוצב שלו ואילו את נכנסת לאמבטיה חמה, מלאה בקצף בניחוח פטצ'ולי.\nבמציאות אני קולטת את עצמי לפתע מנקרת בחדר הכביסה ומתעוררת לתוך קקי של תינוק צורח. הילד בוכה, רוצה ציצי, רעב - אבל לי אין חלב. פתאום אני קולטת ששאלת השאלות שלי באותו היום היא \"לשאוב או לא לשאוב\" ולא מבינה איך מבחורה שנחשבת די אטרקטיבית נהייתי ביום אחד פרה חולבת.\nבדמיוני אני מצטרפת למחאה על מוצרי החלב ומכריזה מעל כל עריסה בבית ש\"אין חלב! אין משאבה! אני לא מניקה!\". אבל כמה רגעים אחר כך מעירה אותי המציאות, בדמותו של תינוק בוכה, ואני מביטה על הבית, ששום עוזרת מחייכת לא באה לסדר אותו, ונראה כמו לול תרנגולות שהרגע שחטו אותן.\nאחרי שסיימתי לסדר את הבית, שטפתי כלים, עשיתי כביסה, ניקיתי את הקקי של החתולים ונתתי בקבוק לילד הצורח אני  נוחתת בעייפות על הספה ומתחילה לבכות. אני מסתכלת סביבי ואומרת לעצמי ש\"ילד זה ממש לא מה שהבטיחו לי\". ואז, תוך כדי דמעות קורעות לב, אני מגיע אס.אמ.אס מבעלי: \"אשתי, אני מביא אוכל. נעשה משהו רומנטי?\". ובאופן מיידי הבכי גובר, ואליו מצטרפים גם גיהוקים סקסיים. מה רומנטי בראש שלו? מאיפה הגיע הדבר הזה עכשיו?\nרגע לפני שאני שולחת לו בחזרה הודעה \"אולי תביא גם איזה גלידה על הדרך? נראה לי שהתחת שלי לא גדל מספיק בזמן ההריון\" אני מבינה שבכל זאת גם בעלי צריך תשומת לב. בכל זאת, אני 24 שעות סביב התינוק וזה אחרי תשעה חודשים שבהחלט יכולים להיכנס תחת ההגדרה תקופת יובש (מודה שעשיתי לו טובה והסכמתי לעשות לעתים נדירות סקס בזמן ההריון, וכשאני מסתכלת אחורה אני מבינה שהייתי צריכה להגיד לו תודה על כך שהוא היה בכלל מוכן לעשות אהבה עם היפופוטם).\nאז עכשיו הכנסתי את עצמי גם לערב רומנטי ותוך כדי שליחת האס.אמ.אס ש\"יש תוכנית\" אני מחליטה לפשוט על ארון הבגדים במטרה למצוא משהו סקסי ואטרקטיבי ללבוש, כדי שבעלי יקבל אישה נשית במלוא מובן המילה - ממש כמו זו שאיתה הוא התחתן לפני שנה. אבל לצערי שום דבר סקסי לא עלה עליי. כל הבייבי דול'ס שעד לא מזמן ישבו עלי כמו הג'ינס של סמנתה פוקס בצעירותה נראו כמו בגד לבובת ברבי. וכך, במשך שעתיים פשוט הוצאתי את הכל מהארון במטרה למצוא משהו ובשיא הדיכאון התחננתי אליו שיזרוק לי איזה עצם, משהו שיישב עליי בסבבה.\nואז הייתה לי הארה: המחטב שלי! כבר לפני שנים נשבענו זה לזו ברגע של חולשה שאם אשמין אשים אותו עליי - ותסכימו איתי שאין יותר רגע של חולשה מזה. עכשיו דמיינו לכם את הסצנה הבא: בעודי מנסה להידחס בכל כוחי למחטב במידה סמול, הקטנצ'יק שוב התעורר בבכי וגם מכונת הכביסה סיימה לעבוד ומצטרפת למקהלה בצלצול רם - שלא אשכח לרגע להעביר למייבש.\nדי! אין לי כוח יותר. אני רק רוצה לישון ומתחננת לקטנצ'יק שיירדם. \"תהיה חמוד כדי שאימא תהיה עירנית בשביל אבא\", אני מתחננת בפניו. \"כדאי לך. יש סיכוי שנעשה לך עוד אחות בקרוב, כדי שאמא בכלל לא תוכל לחיות\".\nאני מנסה להרגיע אותו בנעימה רומנית שסבתא שלי אדלה עליה השלום הייתה שרה לי, אבל הילד בשלו והוא ממשיך לצרוח. שוב אני מחליפה לו חיתול וכאילו אין לי מספיק עניינים על הראש אני מגלה שנגמרו המגבונים ומאלתרת משהו באמצעות נייר מגבת מהמטבח. והוא? ממשיך לצרוח.\nבסופו של דבר אני נכנעת ומבינה שגם המחטב הכל יכול כבר כנראה לא ממש יכול\nושהערב לפחות אני לא אצליח למנוע מהבטן שלי להראות רזה ולא כמו שקית שוקו ששאבו ממנה את הטיפה האחרונה. אני זורקת על עצמי את הדבר היחיד שעולה עליי ונמצא בהישג יד (שבאופן אירוני מדובר בחולצה של בעלי, מידה xl, שכתוב עליה fuck me). אני כל כך רוצה לישון. איך אני אעמוד בערב רומנטי עכשיו?\nהשעה שבע וחצי בערב מגיעה ובעוד חצי שעה החצי השני שלי מגיע. עוד לא התלבשתי ואני מזיעה כמו כלב דלמטי. לפחות הקטנצ'יק סוף כל סוף נרגע ויש שקט. אני מקווה שאיכשהו הוא יאכל ויירדם ואני אספיק לשים על עצמי משהו, לסדר את השיער, להתאפר ולהתבשם - אבל נראה שלו יש תוכניות אחרות לגמרי. הוא מסתכל עליי, אני מסתכלת עליו בחזרה, כל כך טהור, מתוק וזעיר, הרי הוא רק רוצה אהבה. כל כך הרבה שנים קיוותי להתחתן ולגור בבית נורמלי והנה הגיע הייצור הקטן הזה, בקושי בן חודש וחצי, וזה ממש לא מה שחשבתי. הוא מנהל אותי, הכול סובב סביבו, ואני עייפה, רעבה, רק בא לי לשים ת'ראש על דיונה, לשתות איזה כוס קפה טוב. מה בסך הכל ביקשתי?\nאתם בטח כבר מתארים לעצמכם איך הסאגה נגמרת. תוך כדי החלפת חיתול והאכלה הסנפתי את האוצר שלי, הבושם הכי יוקרתי על המדף, וכשאנחנו מחובקים כמו זוג מאוהבים נרדמנו. בשעה שמונה בעלי הגיע הביתה מהעבודה, כולו מחוייך, לבוש יפה ומלא באנרגיות טובות ובשקית מהטייק אווי של האוכל האהוב עליי, כשהוא מלא ציפייה לערב רומנטי וסקס פרוע עם אשתו, שרק לפני כמה ימים הופיעה בעיתון עם מכנסון קצר, כמו דוגמנית מהג'ורנל.\nבמקום זה הוא מצא אישה אישה ממורמרת, נוחרת קלות, מרוחה על הספה כשהיא לבושה בחולצה ענקית ספוגה בחלב עם הרישום fuck me - והבין ששום דבר כזה לא יקרה. בטח לא הערב."}
{"article_id": "0,7340,L-4133760,00.html", "header_title": "בן ה-11 צופה בפורנו באינטרנט. מה עושים?", "full_text": "זוג ההורים שהגיע אליי היה נסער מאוד. לפני כמה שבועות, כך ספרו לי, הם מצאו את בנם צופה בתכנים פורנוגרפיים באינטרנט. בדיקה קצרה ב\"היסטוריה\" גילתה שזו לא הייתה הפעם הראשונה. \"הילד בן 11!\", הם התפלצו מולי, \"זה נורא מוקדם!\".\nהשאלה הראשונה שהם שאלו, רגע אחרי שסיימו לשטוח בפניי את המראות בהם צפה בנם, הייתה: \"איך מתמודדים עם זה?\". \"ניסינו לדבר איתו אבל הרגשנו שלנו קשה לדבר על הנושא. מה בדיוק אומרים? הוא לא ממש רצה לשתף פעולה, כולנו היינו די נבוכים וכל העסק לא באמת התקדם. צריך לחסום את האתרים הללו מעכשיו? לעקוב אחריו?\", שאלו בקול מודאג.\nאין לי ספק שלא מעט הורים הקוראים את הדברים של אותו זוג מהנהנים בראשם להסכמה. הנושא הפך למוכר כמעט בכל בית והוא מטריד היום הורים רבים, המוצאים עצמם תוהים, מובכים ומבולבלים: מה באמת קורה כאן? האם זה הגיוני שחבר'ה בגיל כזה כבר יגלו עניין במין? ואיך אנחנו, ההורים, אמורים להתמודד עם הסוגיה הזאת? הרי בזמנים שלנו ילדים בני 11 עשו דברים אחרים לגמרי.\nאז קודם כל, זה נכון. הילדים של היום נמצאים כבר בגיל 10-11, ולפעמים אף מוקדם יותר, בפתחו של גיל ההתבגרות. מחקרים מדברים על השפעות סביבתיות, כמו המזון שאנו אוכלים (המכיל כמויות לא מבוטלות של הורמונים), תרופות שאנו לוקחים, ועלייה ממוצעת במשקל הגוף של ילדים היום לעומת העבר, כגורמים אפשריים לתופעה. כך או כך, אנו רואים היום בנים ובנות סביב גיל 10 המתחילים להתפתח מינית, מתלבשים ומדברים \"כמו גדולים\", וורבליים ודעתניים מתמיד, וכן, מתחילים גם להתעניין בבני המין השני ובסקס - חלק מרכזי ומהותי מגיל ההתבגרות.\nאם נחשוב על זה רגע – זה בכלל לא מפתיע. מעבר לעניין הטבעי המתעורר בשלב הזה, בואו נזכור כי ילדינו חשופים היום להמון מידע ומסרים מיניים (גלויים וסמויים) הזורמים אליהם מכל עבר: פרסומות, שלטי חוצות, עיתונות יומית, סדרות בטלוויזיה. יש הרבה דיבור ועיסוק גלוי ופתוח בנושא, וזה פוגש את כולם - ללא הבדל גיל.\nבמקביל יש אינטרנט. ים של מידע אינסופי על כל עניין ודבר, ובכללו גם מין,במרחק לחיצת כפתור. בשניות ספורות אתה מוצא את עצמך משוטט בכל מחוז בו תבחר, בין אם הוא הולם את גילך ובין אם לאו. וילדינו אלופים בכל הנוגע לרשת.\nפעם זה אכן היה לגמרי אחרת. הידע נשמר אצל זקני הכפר ובספרים. לילדים לא הייתה גישה ישירה לאף אחד מאלו. המבוגרים שלטו ב\"מתי, כמה ומה\" לספר לילדיהם. לקרוא הם למדו בהדרגה, וכך הם נחשפו למידע של עולם המבוגרים באופן ממודר ומבוקר יותר. אבל היום? הכל חשוף ופרוץ ואנחנו, ההורים, מוטרדים ולא כל כך יודעים מה נכון לעשות.\nקודם כל, כי זה מביך אותנו. קשה לנו לראות את הילד הזך והטהור שלנו הופך ליצור מיני. אנחנו לא יכולים לראות בילדה שלנו אישה מושכת או בילד שלנו \"גבר-גבר\". מאוד לא פשוט לנו לראות אותם עסוקים בתכנים האלה או לדמות אותם שוגים בפנטזיות מיניות. עוד מעט יהיה לנו קשה לחבק אותם, שלא לדבר על לנשק, רחמנא לצלן...\nובכלל, הילד שלנו משתנה לנו מול העיניים. מה פתאום ה\"בייבי\" שלנו, העולל שלנו, מתעסק במין? איך הגענו למצב הזה? הרי רק אתמול הוא הגיע אלינו כל בוקר למיטה לחיבוק, הסתכל עלינו בעיניים מעריצות, ובלי נשיקת לילה טוב לא הסכים ללכת לישון - אז מה פתאום הוא מתעניין במין? אנחנו עדיין לא מוכנים לזה והתחושה היא לא פעם של איבוד שליטה. הנה הוא \"עובר פאזה\", נודד למחוזות אחרים, ואנחנו כבר לא בטוחים מה מקומנו ותפקידנו.\nסוגיה נוספת שמאוד מטרידה אותנו הם המסרים המעוותים שילדינו נחשפים אליהם. סרטים פורנוגרפיים מעבירים מסר ברור: מין נועד לספק צרכים פיזיים (ורצוי בחברת כמה שיותר פרטנרים ובכמה שיותר תנוחות). נקודה. ואיפה הקשר בין בני אדם? האהבה והיחסים? נאדה.\nגם היחס לנשים מאוד בעייתי ומשפיל. תפקידן לספק צרכים, הרבה צרכים, וזהו. וכמובן, בואו נזכור שסרטי פורנו הם קודם כל סרטים. המידע העובר בהם לא בדיוק תואם מציאות, לא מבחינת גודל אברי המין המוצגים לראווה, לא מבחינת יכולות הביצוע. בחיים הדברים נראים אחרת וילדים צעירים יכולים בהחלט להסיק מסקנות שגויות שיובילו אותם לתפיסת מציאות מוטעית, הבנת יחסים לקוייה ודימוי עצמי נמוך. ממש בעייתי בגיל בו הם מעצבים את תפיסותיהם וזהותם המינית.\nלעתים, בעיקר בתקופות בהם נחשפת עוד פרשה כאובה של אונס קבוצתי או התעללות מינית בתוך המשפחה, הורים חוששים שמא העובדה שילדיהם מגלים עניין במין מעידה על כך שנחשפו לנושא שלא מרצון, שחוו חוויה פולשנית או חלילה התעללות. מתוך המצוקה והבהלה הורים מגיבים בכמה דרכים שכיחות: חלקם פשוט מתעלמים. אם אני לא מדבר על זה - זה לא קיים.\nאחרים בולשים ועוקבים - רוצים לגלות מה הילד מסתיר, עורכים חיפוש בחדר שלו, בודקים את ההיסטוריה במחשב וחלקם אף מגדילים לעשות ומתקינים תוכנה החוסמת ערוצים מסוג זה או כזו המדווחת על כל גלישה באתר \"חשוד\". אך כאן אנחנו פותחים פתח לבעיות מסוג חדש. ילדים שעוקבים אחריהם, שמחטטים להם בחפצים האישיים, מתישהו עולים על זה. \"מריחים\" את זה. ופה נפתחת חזית בעייתית. אנחנו מכניסים הביתה, למשפחה שלנו, נורמה חדשה, והילד שלנו (כמו גם במקרים אחרים), רואה ולומד. במהרה גם הוא יהפוך להיות חשדן, ילמד להסתיר ולשקר. מחיר כבד מידי עבור כולם.\nואם \"עלינו\" על הילד שלנו וגילינו (בלשים מוכשרים שכמונו) שהוא \"צורך חומר מזיק\" - מה עכשיו? מה אנחנו עושים עם זה? לכעוס, לאיים ולהעניש רק יסלים את המצב ויכניס רוחות מלחמה הביתה. לא לשם אנו מכוונים. אז מה כן עושים? כמה המלצות:\nניכנס לרגע לנעליים של הילד שלנו: למה הוא עושה את זה? ברור, כי הנושא מעניין, החומר זמין, אז, בעצם, איך לא? הוא עושה משהו מאוד טבעי. הוא בסדר, מתפתח \"לפי הספר\". ננסה להיזכר בעצמנו בגיל ההתבגרות. עסקנו במין? מן הסתם, כן. מחשבות, פנטזיות, תמונות, גישושים ראשונים. עכשיו תורו.\nאיך? נמצא את העיתוי המתאים ונפתח במשפט קצר וענייני כמו: \"ראינו שגלשת לאתר פורנו\". נחכה (שותקים, נעימים וסבלניים) לאיזושהי תגובה. כל מה שהוא יגיד לנו חשוב ומקדם: מבוכה, כעס, התחמקות. ואז נקשיב לו בסבלנות מבלי להתערב. ניתן לו במה להשמיע את דבריו. הוא יעשה זאת אם ירגיש שאנחנו קשובים, מתעניינים ואוהדים. בשלב הבא נביע הבנה לסקרנות ולעניין שלו בנושא המין. זה טבעי ומוכר. חשוב שהוא יחוש שאנחנו באמת מבינים לליבו. אז הוא גם יהיה מוכן להקשיב לנו, לאיך שאנחנו רואים את הדברים. זו ההזדמנות שלנו לבדוק איך הוא רואה את המוצג לפניו ולהשמיע את דעתנו בקצרה (זוכרים?), ללא כעס או לחץ. הרעיון הוא להעביר מסר שאפשר לדבר איתנו גם על הנושא הזה.\nעזר לנו - כי קל יותר להתחיל שיחה בעקבות קריאה בחומר כתוב; עזר להם - כי יש להם המון שאלות ולעיתים הם מעדיפים לחקור בפרטיות את הנושא האינטימי הזה. כך גם נדע שהם נחשפים למקורות ידע מהימנים ואיכותיים, ויש כאלה לא מעט היום.\nסרט שראינו יחד, כרזת פרסומת המשדרת מיניות, אירוע בנושא המדווח בתקשורת וכו'. משהו שלא קשור ישירות לילד שלנו אך מאוד מעניין ורלוונטי.\nכך זה יהיה גם פחות מלחיץ ומביך לדבר על זה.\nאיך הוא רואה את הדברים? מה אומרים על זה החברים? מה הוא היה עושה במצב דומה לזה בסרט? פתחו את הנושא לכיוונים שונים, כך תוכלו ללמוד איך הראש שלו עובד, מה הוא יודע ומה לא ומה מעניין אותו לדעת.\nנעשה זאת למרות ההתנגדות הצפויה. כשהמחשב נמצא במקום בו כל בני המשפחה נמצאים, יש הרבה פחות סיכוי שהילדים שלנו יגלשו לאתרים מזיקים ויכניסו גורמים לא רצויים הביתה (גם דרך צ'טים). אם תהיו נחושים - הילדים יישרו אתכם קו. הדבר נכון כשמדובר בילדים בכלל ובמתבגרים בפרט.\nהילדים שלנו גדלים, מתפתחים ובונים את מחוזות העתיד שלהם. חלק ממה שקורה ויקרה להם הוא פרטי וסודי. לא הכל נדע, לא על הכל נוכל לפקח, וזה לגיטימי וחשוב. זהו חלק מלהיות בוגר, עצמאי העומד ברשות עצמו. התפקיד שלנו הוא לצייד אותם בכלים טובים, להעביר להם מסר שאנחנו פה בשבילם ולקוות שאכן נהיה להם לכתובת. לא להיבהל - מדובר בתהליך איטי והדרגתי, אבל הוא כבר התחיל.\n,"}
{"article_id": "0,7340,L-4105014,00.html", "header_title": "איך מורן אייזנשטיין הורידה את הבטן אחרי הלידה?", "full_text": "\"סתם רציתי לפנק אותך\", אמר. איזה מתוק. חולת מתנות שכמוני לא מחכה רגע - זינקתי על הקופסה, פותחת סרט ועוד סרט כשכולי חיוכים. אבל לא לעוד הרבה זמן.\nבקופסה חיכתה לי שמלה שחורה, קצרה ומהממת. רק לצערי במידה 36. \"וואו, איזו מדהימה\", אמרתי ונישקתי אותו. אבל בפנים בא לי למות. \"קניתי לך בשביל היום הראשון שבו נצא קצת יחד מהבית, רק שנינו\", הוא הסביר. הזמנתי לנו מקום במסעדה שאת אוהבת, זאת שהכרנו בה. אז את באמת אוהבת את השמלה? אני אף פעם לא קולע לטעם שלך\".\nלא רציתי לבאס אותו ואת הרצון שלו לקנות לי מתנות, אז בלעתי את הרוק והמשכתי לחייך. \"בטח ממוש, מהמם. ממש תודה רבה\", מלמלתי בעודי חושבת כמה בא לי להרוג את בעלי בזה הרגע, החוצפן הזה. למה הוא מביא לי שמלה במידה 36?! הוא באמת חושבת שחזרתי לעצמי, או שמנסה לרמוז לי כשארד במשקל?\nהנחתי את השמלה על המיטה, הסתכלתי עליה והתפללתי שהיא תיסגר עליי. אבל חתיכת שומן בצד של הירכייים גורמת לקונפליקט בין הריצ'רץ' לגוף שלי, ובינתיים בעלי צועק מבחוץ \"נו, תראי איך היא עלייך\". אני משקרת ואומרת שעוד לא מדדתי, כי אני מרדימה את הבייבי, הוא ממש לא רגוע היום.\nזהו, נמאס לי. החלטתי שאני מוציאה סטיקר לרכב - \"דבה, אבל לפניך\", ואני הולכת לשים אותו בכל מקום שאמצע לנכון. על הרכב, על המראה בחדר האמבטיה, על הפרצוף היפה של בעלי, על המיטה ואולי אפילו אפתח את כישורי העיצוב שלי ואשים על חולצה שכתוב עליה מאחורה את הסיסמה שלי ומלפנים \"אישה, 7 שבועות אחרי לידה\".\nמאסתי בהתעסקות הזאת של לחזור למשקל הקודם, בלחץ, בעובדה שכל מי שאני פוגשת ברחוב מעז להגיד לי, בלי ששאלתי לדעתו בכלל, שיש לי עוד להוריד. באמת? לא שמתי לב. אני באמת לא רואה את עצמי במראה בכל בוקר ,תודה רבה לך שהסבת את תשומת לבי.\nבהריון אמרו לי כל הזמן שאני נפוחה, ועכשיו אחרי שילדתי והאוויר יצא סוף סוף מהבלון אחרי 42 שבועות, מצפים שאחזור לגזרה הקודמת תוך שנייה. בסדר, אני מודה שהישבן שלי ראה ימים יפים יותר, וגם הידיים לא נראות מי יודע מה נהדר - אבל זה מה יש!\nבעלי מצא אותי בחדר השינה, נאבקת בשמלה ובריצ'רץ', והתהפכתי מיד לפוזה סקסית, כאילו עוד שנייה אפתיע אותו מוכנה ולבושה, כולל נעלי עקב. דווקא עכשיו הבייבי החליט לישון שינה עמוקה ולא להפריע, וכל כך בא לי לנענע קצת את הלול כדי שיתעורר ואוכל להגיד לבעלי \"בוא לא נצא היום, התינוק ממש לא רגוע. אני לא יכולה להשאיר אותו לבד\". אבל הקטן לא מראה סימני התעוררות.\n\"אני נכנסת להתקלח!\", צעקתי (אולי הוא בכל זאת יתעורר...), אבל כל מה ששמעתי בחזרה היה \"תעשי את זה מהר, הזמנתי מקום לשמונה ואחותך כבר בדרך לכאן\". באותו הרגע צץ לי רעיון: לבשתי את השמלה במידה 36, ועליה עליונית מהממת שקניתי באמסטרדם לפני שנתיים. הריצ'רץ' כבר היה תקוע לגמרי בשלב הזה, אבל הוספתי נעלי עקב אדומות ויצאתי להראות את התוצאה. \"נו, מה אתה אומר? יפה?\", שאלתי. \"לא יודע אם הצעיף הזה מתאים\", הוא אמר. \"זה מתאים בול, כאילו תפרו את זה יחד\", ניסיתי לשכנע. \"טוב, יש לזה קטע\", הוא התרצה, ואני נשמתי לרווחה (עד כמה שיכולתי לנשום).\nארוחת הערב הייתה מהממת ורומנטית, למרות שהיה נורא חם בחוץ ואני הייתי תקועה עם צעיף ארוך. למחרת קמתי מוקדם (כאילו שיש לי ברירה עם ההשכמה היומית בחמש בבוקר), והחלטתי שאני חוזרת לגזרה. זהו זה,\n.\n\t אין יותר ממתקים, בורקסים, ביסלי בצל באמצע הלילה. בראש דמיינתי את המנגינה מהסרט \"רוקי\" עם סילבסטר סטאלון, לבשתי את מיטב בגדי הספורט שלי שהעלו עובש, לקחתי את הבייבי וצעדתי למכון הכושר, בתקווה שגם הפעם הוא לא יתעורר וייתן לי לפחות חצי שעה על האופניים.\nאבל מחשבות לחוד ומציאות לחוד, ואותו לא מעניינות השטויות של אמא שלו והרצון שלה להיות חטובה שוב. אומרים בכלל שתינוק רואה רק אחרי 40 שבועות, אז שלא ייבהל וימצא פתאום אמא עם עודף משקל, שיער נושר ופיגמנטציה על הפנים. אז טוב שזה ככה, חשבתי לעצמי, והמשכתי לדווש תוך כדי נענוע של העגלה - בדיוק כמו שאני עושה אהבה בימים אלה, אבל יותר קל.\nואז מישהו כיסה את העיניים שלי עם הידיים שלו ואמר \"נחשי מי!\". איך אני שונאת את זה... ממש כמו בגן. ובכן, ניחשתי. זה היה אבירם, מאמן הכושר שלי שלא ראיתי כמעט שבעה חודשים. הוא כבר פתח את היומן ואמר \"נו, מתי קובעים אימון? נקרע אותך כמו בימים הטובים\". כן, רק שכחת פרט אחד קטן, אבירם. בימים הטובים שבהם יכולתי לעבור אימונים מפרכים הייתי לפני חתונה, בלי ילד ועם עודף אנרגיה. בלית ברירה קבעתי אימון, ובינתיים לבייבי נמאס להיות בעגלה. צודק. למה להישאר בעגלה אם אפשר על הידיים?\nחשבתי שאימון של פחות מ-40 דקות לא שווה, אז פשוט שמתי אותו עליי והמשכתי לדווש, צוחקת על עצמי ומבקשת מהמאמן השני שיצלם, כי מי יאמין לי?!\nכשבעלי חזר בערב הביתה, בזמן שקילחתי את הקטן, הוא הושיט לי את השמלה השחורה במידה 36. \"תראי, הריצ'רץ' שלה הרוס\". \"כן\", אמרתי, \"איזה באסה. כשחזרנו אתמול בערב היא נתקעה בעגלה ונקרעה. בעוד שלושה חודשים אלך לתופרת לסדר אותה\". וחייכתי אליו, אופטימית שכמוני."}
{"article_id": "0,7340,L-4433716,00.html", "header_title": "שוב ישנתם רק 3 שעות בלילה? בי\"ס לשינה טובה", "full_text": "אתם מתוחים בערב וחסרי סבלנות עם ילדכם הקטן, מתנהלים בבית \"על קצות האצבעות\" מחשש להרגיז אותו לפני השינה, שנתכם מתוחה וטרופה, אתם קמים בבוקר עייפים, עצבניים, ומתקשים להתנהל במשך היום? רוב הסיכויים שאתם הורים לילד שסובל מהפרעת שינה כלשהיא: מתקשה מאוד להירדם, מתעורר הרבה בלילה.\nהתינוק שלכם עצבני בערב, צורח מרוב עייפות אך מסרב להירדם במיטתו, מתעקש להירדם על הידיים, זוחל אליכם בלילה למיטתכם? רוב הסיכויים שהוא ילד להורים מבולבלים, לא עקביים, שמחפשים ללא הועיל דרך לעזור לילדם לישון היטב.\nנושא השינה הוא אחד הנושאים ההתפתחותיים הברורים בהם טובת הילד וטובת ההורה מתלכדות ביחד. תינוקות והורים זקוקים מאוד לשינה טובה. תינוקות שלא מצליחים לישון בצורה סבירה, סובלים. הם עצבניים, מרבים לבכות, לא אוכלים טוב, חסרי אנרגיות, מדוכאים. הורים שנודדים בלילה בין מיטתם למיטת ילדם, שמבלים שעות בהרדמת ילדיהם, הם הורים פחות טובים. הם לא סבלניים, מתקשים לתפקד ביעילות, ביום ובלילה. במובן הזה, אפשר לנסח הגדרה נוספת למהו הורה טוב: הורה טוב הוא הורה שישן טוב בלילה.\nהורים מוטרדים משאלות מעשיות ומציקות רבות בקשר לשינה של ילדיהם: האם להרדים על הידיים את הילד המתקשה להירדם? האם להתעלם מבכיו של הילד המנסה לישון ולא מצליח, או לגשת אליו ולהרגיעו? האם להרדים את הילד במיטתו או במיטת ההורים? מה לעשות כשהילד הקטן מסרב לישון, ויוצא ממיטתו? כמה זמן צריך לארוך טקס הליכה לישון? ועוד ועוד.\nבסדרת כתבות זו, \"בית ספר לשינה טובה\", אציע לכם, הורים לילדים קטנים, רעיונות יישומיים ודרכים מעשיות כיצד לעזור לילדיכם לישון היטב בלילה,\nבכתבה הראשונה בסדרה אשיב על כמה שאלות בסיסיות בנושא שינה של תינוקות וילדים קטנים, ואציין את משמעותן המעשית בהורות. בכתבות הבאות אייעץ לכם כיצד לבסס הרגלי שינה בריאים אצל תינוקות וילדים קטנים, ואמליץ לכם על דרכי התמודדות עם בעיות בשינה, משעה שהן נוצרות. בסיום כל כתבה אציע לכם \"שיעורי בית\", מספר שאלות להפנמת עיקרי הדברים, שאתייחס אליהם בקצרה בכתבה הבאה.\nעד כמה שזה ישמע מוזר, אין עדיין הוכחות מדעיות חד-משמעיות לתפקידה של השינה בהתפתחות, ולכן יש אמת רבה באמירה הפופולרית ש\"תינוקות גדלים בשינה\". במילים אחרות, אנו מניחים ששינה חשובה לתינוקות מכיוון שבשנתיים הראשונות לחיים, בהן הילד מגיע להישגים מרשימים בהתפתחות הגופנית, השכלית, הרגשית והחברתית שלו, הוא רוב הזמן ישן! בשנתיים הראשונות לחייו מבלה התינוק יותר זמן בשינה מאשר בערות: הוא ישן בערך ארבעה עשר חודשים (כ-10,000 שעות) וער רק כעשרה חודשים (כ-7,500 שעות)! כמו כן, אנו יודעים שהורמון הגדילה מופרש בעיקר בשינה, והפרעת שינה חמורה גורמת להפרעה בגדילה. יש מחקרים המלמדים על כך שילדים עם הפרעות התפתחותיות וקשיי למידה נוטים יותר לסבול מהפרעת שינה משמעותית. יתכן שהסיבה לכך היא שעיבוד המידע והכנסתו לזיכרון מתרחש, כך על פי מחקרים, במהלך שנת חלום. לכן, חשוב לאפשר לתינוקות לישון היטב, ביום ובלילה, גם אם זה לא תמיד נוח לנו, ההורים.\nבהתחלה הרבה מאוד, ואחר כך פחות, אבל עדיין הרבה. על אף הבדלים אינדיבידואליים רבים, בממוצע, בימים הראשונים אחרי הלידה, התינוק ישן כ-16 שעות ביממה, עם תקופות קצרות יחסית של שינה וערות, הן ביום והן בלילה. תינוקות עד גיל חצי שנה לערך זקוקים לאותה כמות שינה, אבל היא מתרכזת בעיקר בלילה, כשמתוכן רק כחמש שעות שינה ביום, מחולקות לשלושה פרקים מרכזיים (בוקר, צהריים, ואחר הצהריים). בגיל שנה הילד צריך כבר פחות שעות שינה, כ-14 שעות, והוא גם מוותר פעמים רבות על שנת אחר הצהריים. עד גיל שנתיים סך כל השינה יורד ל- 12-13 שעות, מתוכן רק שעתיים ביום בפרק שינה אחד. ילדים בני שלוש צריכים כבר רק 10-11 שעות שינה בלילה, ורק שעה-שעתיים במשך היום, בפרק שינה אחד. לכן, חשוב לזכור ששנתם של תינוקות משתנה ככל שהם גדלים, ויש להיות מוכנים לשינויים כאלה.\nילד קטן יכול להיראות עייף כמו מבוגר עייף: חסר אנרגיה, מתקשה ללכת, מרבה ליפול, לא זז, מפהק. ואולם, עייפות אצל ילדים לא מתבטאת בהכרח רק בהאטת פעילות וישנוניות, אלא לפעמים דווקא בהאצת הפעילות, עצבנות וחוסר שקט בולטים. אימהות לתינוקות עם הפרעות שינה מתארות אותם כיותר נרגנים, תובעניים, \"נודניקים\", מתקשים להסתגל למצבים שונים, בהשוואה לתינוקות ללא קשיי שינה. לכן חשוב להבין שהילד הקטן יכול להיות מאוד עייף, גם אם הוא \"היפר\".\nכן, החל מגיל חצי שנה לערך תינוקות ישנים בדרך כלל בלילה. נכון שכל תינוק שונה מרעהו בעניין כמות השינה וחלוקתה במשך היום. ישנם ילדים שיישנו יותר שעות ביום וקצת פחות בלילה, ויהיו תינוקות שבקושי יישנו במהלך היום אבל בלילה יישנו 12 שעות. אבל בדרך כלל תינוקות ישנים בלילה יותר מאשר ביום, במיוחד החל מגיל חצי שנה.\nהסיבה לכך קשורה בעיקר להורמון המלטונין המופרש בבלוטת האצטרובל במוח, בעיקר בזמן חשיכה, ומדוכא בחשיפה לאור חזק. בחודשים הראשונים של החיים רמת הפרשת המלטונין אפסית, ורק לקראת גיל שישה חודשים חלה עליה הדרגתית ומשמעותית ביצור המלטונין, כששיא ההפרשה של המלטונין הוא בלילה.\nלכן, החל בגילאים אלה תינוקות יישנו בדרך כלל בלילה, אם לא נפריע להם בכך. אם לא נעורר תינוקות לפעילות, כי אנחנו חוזרים מאוחר מהעבודה ורוצים לשחק איתם; אם לא נעיר תינוקות באמצע הלילה על מנת להאכיל אותם - ילדים קטנים ישנו בלילה ולא ביום. אפשר לעזור לתהליך ריכוז השינה בלילה, על ידי החשכה של הבית, לפחות באופן חלקי, ועל ידי יצירת אווירה כללית של רגיעה וחוסר פעילות (ועל כך בכתבות הבאות). לכן, חשוב לא להפריע לתהליך הטבעי של ריכוז השינה בלילה. אם אפשר, כדאי לסייע לו בעדינות.\nרק החל מגיל שנה ויותר אפשר לדבר על הפרעת שינה אצל תינוקות. מאחר שבחודשים הראשונים לחיים רוב התינוקות אינם ישנים שינה רצופה, ביום ובלילה, ורובם מתעוררים כמה פעמים במהלך הלילה, לא מקובל לדבר על בעיות בשינה בחודשים הראשונים של חיי התינוק. רק לקראת סוף השנה הראשונה לחייהם, כשרוב התינוקות רוכשים הרגלים המאפשרים להם שנת לילה רצופה, ולעתים גם הליכה לישון והירדמות ללא קשיים מיוחדים - אפשר לדבר על בעיות בשינה. לכן, אל תזדרזו להכריז על בעיית שינה של ילדכם כשהוא בן פחות משנה.\nשתי הבעיות הקשורות בשינה הנפוצות ביותר בגיל הרך, החל מגיל שנה לערך, הן הקושי להירדם והתעוררויות מרובות במשך הלילה. כ-20%-30% מכלל הילדים עד גיל שלוש סובלים מקשיים להירדם בלילה ומהתעוררויות מרובות במשך הלילה. בעיית ההתעוררות במהלך שנת הלילה מופיעה ראשונה. מקובל להגדיר כבעיית התעוררות כשילד בגיל שנה ויותר מתעורר יותר מפעמיים בלילה ומתקשה לחזור ולהירדם בעצמו. בעיית הירדמות בתחילת השינה מאפיינת בדרך כלל ילדים גדולים יותר, המנסים בצורה מכוונת לדחות את מועד ההליכה לישון.\nבעיות שינה שאינן מטופלות כהלכה בגילאים הצעירים עלולות להשפיע לרעה על המשך ההתפתחות התקינה של הילד, ולהנציח קשיי שינה בעתיד. לכן, מרגע שברור לכם שילדכם סובל מאחת או משתי בעיות אלה, כדאי מאוד לטפל בהן נכון.\nהסיבות העיקריות לקשיי השינה של ילדים קטנים הן פיזיות וגם רגשיות. פעמים רבות הסיבות לבעיות השינה של ילדים קטנים הן פיזיות: קשיי נשימה, בקיעת שיניים, נוזלים באוזניים, צינון, אף סתום. לעתים המזג האישי המולד גורם לכך שלתינוקות מסויימים יהיה קשה יותר להירדם מלאחרים. ישנם, למשל, ילדים תנועתיים במיוחד, והם יתקשו להרדים את עצמם כבר כתינוקות.\nכשהתינוק גדל מופיעות גם סיבות פסיכולוגיות לבעיות השינה: התרגשות, מתח, חשש מפרידה מההורים, אי רצון להתנתק מגירויי היום, ובמיוחד חששם של הילדים הקטנים מהלילה וממה שהוא מסמן עבורם. לעתים גם הורים מייצרים קשיי שינה אצל ילדיהם בבלי דעת, כשהם מעירים אותם כדי להאכילם, כשהם משחקים איתם במשחקים מעוררים לפני השינה, בכך שהם ממהרים לקום אליהם בלילה ולטפל בהם כשהם בוכים מעט ועוד. ארחיב על כך בכתבות הבאות.\nלכן, בדקו ראשית שאין לילדכם בעיה פיזית כלשהיא המקשה עליו את השינה, ולאחר מכן, בדקו את עצמכם ואת היחסים ביניכם.\n1. מאיזה גיל כדאי להתחיל לכוון את התינוק לישון יותר בלילה?\n2. האם כדאי \"למשוך\" את התינוק להיות ער כמה שיותר בערב, כדי שיישן טוב עד הבוקר?\n3. האם זה נורמלי שתינוק בן ארבעה חודשים לא ישן עדיין לילה מלא, ומתעורר כל שעה?\n4. האם למנוע מילד בן שלוש לישון שנת צהריים כדי שילך לישון מוקדם יותר בערב?\nלילה טוב ושינה טובה ורגועה לכם ולילדיכם."}
{"article_id": "0,7340,L-4124027,00.html", "header_title": "מת מפצעיו הילד שאמו נהרגה בתאונה ליד ערד", "full_text": "הלילה (יום ב') מת מפצעיו ליאל מור, בן 7, שאמו יובלה מור בת ישראל נהרגה\nבין אוטובוס לרכב פרטי\n,\n\t סמוך לתל ערד. ליאל נפצע באורח אנוש בתאונה, שני אחיו הקטנים נפצעו קשה ובינוני.\nבקהילת העבריים בדימונה ביקשו להתפלל למען התינוק יהודה, בן שנתיים, שמאושפז במצב קשה בבית החולים הדסה עין כרם בירושלים. אחותו בת החמש נפצעה בינוני. ברכב נהג אב המשפחה, שנפצע אף הוא ומצבו מוגדר קל עד בינוני.\nצילום: רועי עידן ובני בן סימון, עריכה: שלומי בלבול\nהאם יובלה היתה אתמול בדרכה חזרה מסוף שבוע בערד לבית הספר \"אחווה\", בו לימדה כמחנכת כיתה י\"ב, כשהרכב בו נסעה התנגש באוטובוס בכביש הדמים, בו נהרגה יממה לפני כן שלושה בני אדם. היא מתה במקום, ילדיה נפצעו - וליאל מת מפצעיו הלילה.\nלאחר הישמע דבר האסון, החליטו המורים ותלמידים לערוך טקס מיוחד לזכר המורה האהובה יובלה. \"היא הייתה הלב של בית הספר\", אמרה סגנית המנהל. אחד מעמיתיה סיפר כי בני הקהילה העריצו אותה: \"בזכותה כ-80 אחוזים מהילדים זכאים לתעודת בגרות\".\nראש אגף התנועה בדרום טען כי לא הכביש, שגבה קורבנות רבים בעבר, הוא הגורם לתאונה הקטלנית: \"היתה ראות לקויה ומהחקירה הראשונית עולה כי הם לא נסעו על-פי תנאי הדרך. לא הכביש הוא הגורם לתאונה\"."}
{"article_id": "0,7340,L-4123672,00.html", "header_title": "אבל בקהילת העבריים: \"ההרוגה - אבידה גדולה\"", "full_text": "משפחתה של\n,\n\t שנהרגה הבוקר (יום א') בתאונת הדרכים הקטלנית סמוך לערד, נאלצה להתמודד מאז התאונה לא רק עם בשורת המוות האכזרית, אלא גם עם פציעותיהם של שלושה מילדי המשפחה.\nרבים מבני המשפחה וחברי קהילת העבריים מדימונה הגיעו לתמוך בבעלה של ההרוגה, שנהג ברכב ונפגע אף הוא בתאונה. בנם בן ה-7, שנפצע באורח קשה באירוע, יצא מניתוח ומתאושש במחלקה לטיפול נמרץ בבית החולים סורוקה בבאר שבע, ואילו אחותו בת ה-5, שנפגעה באורח בינוני, מוקפת אף היא בבני משפחה, שעיכבו במכוון את העברת המידע הכואב אליה. במקביל, יצאו נציגי הקהילה לבית החולים הדסה בירושלים, שם מאושפז במצב אנוש בנם בן השנתיים.\nצילום: רועי עידן ובני בן סימון, עריכה: שלומי בלבול\nמור לימדה אנגלית בבית הספר \"אחווה\" בעיר. בני משפחתה סיפרו כי בעבר למדה עיצוב אופנה ואף לימדה את התלמידים כיצד לתפור ולעצב בעצמם בגדים, אך לאחרונה עברה הסבה והחלה ללמד אנגלית.\n\"מור היתה בין הראשונות שנולדו בארץ והפכה להיות מורה לתלמידים העבריים. זו אבידה גדולה\", אמר ל-ynet וויליאם בן ישראל, חברו של טביאל, אב המשפחה. \"בעלה עכשיו בכאב גדול. הוא לא אומר כלום. שלחנו צוות מדימונה לירושלים, שם מאושפז אחד הילדים. אנו מתעדכנים לגבי מצבו מדקה לדקה. הילדים חיים בקהילה עם המון אהבה, הכל יהיה בסדר. הם איבדו אם ביולוגית, אך יש להם אמהות ואבות רוחניים רבים\".\nבני המשפחה אמרו כי זה זמן קשה עבורם, והם מבקשים להשאיר את כאבם בתוך המשפחה ולא לחלוק אותו עם איש. בקהילה סיפרו כי מזה זמן רב לא חוו אובדן, ולכן המעמד והמצב קשים להם מאוד.\nעורכת הדין נטלי פוריאן, המייצגת את נהג האוטובוס מכסייפה שהיה מעורב בתאונה, סיפרה כי \"הוא שרוי בטראומה ולא מדבר. הוא עבר סדרת בדיקות ונמצא במצב נפשי קשה. מדובר באירוע טרגי וליבנו עם משפחות ההרוגים. הנהג הוא סטודנט לרפואה בשנה הרביעית שלא אשם בתאונה ומעורב באירוע כזה לראשונה מחייו\"."}
{"article_id": "0,7340,L-4138320,00.html", "header_title": "קשה לכם? 7 צעדים בדרך להיות הורים מאושרים", "full_text": "\"עייפתי!\", הודיעה לי האמא טרוטת העיניים שישבה מולי. \"אין לי כוח יותר. אני רגע לפני התמוטטות. רק חזרנו לתלם אחרי כל החגים האלה, והשגרה מיד קפצה עליי, מאיימת להטביע אותי בתוכה. שוב השכמות מוקדמות ולחץ מטורף לפני היציאה מהבית, להגיע בזמן לעבודה, להיות אפקטיבית ויעילה ו'לנקות שולחן' עד ארבע, לרוץ לאסוף מהמועדונית, מהגן, מהמטפלת ולהיכנס לסחרור של אחר הצהריים: להסיע לחברים ולחוגים, לרדת עם האופניים והרולרס למטה, להעסיק את הקטנה, לבדוק שיעורי בית וכמובן – ארוחת ערב, מקלחות, סיפור לפני השינה... שוב ושוב ושוב, רוטינה תובענית אינסופית החוזרת על עצמה באופן מאוד דומה ומשמים מידי יום. באמת שלא ככה דמיינתי את חיי\".\nכן, הורות היא משימה לא פשוטה. מעבר לאחריות הרבה הכרוכה בה, היא מורכבת מימים ולילות רבים של עשייה מונוטונית וסיזיפית, המחייבת אותנו ללהטט בו-זמנית בהרבה מאוד כדורים, מבלי להפיל אף אחד כמובן, ותוך כדי להיות שקולים, מחושבים, נחמדים, אוהבים, מכילים ואם אפשר גם יצירתיים. והכי חשוב - ליהנות מכל זה. איך?\nאני מניחה שיש לכם יותר ממושג על מה אני מדברת. מן הסתם חלקכם שוברים את הראש לא פעם איך באמת עושים את כל זה טוב יותר, יעיל יותר, נכון יותר, באופן כזה שלא יכלה אותנו, שישאיר מקום גם לצרכים שלנו (לא פחות חשוב!), בדרך בה נרגיש שאנחנו לא עובדים רוב הזמן \"על אוטומט\", לא פועלים רק על מנת לכבות שרפות ולעבור עוד יום בשלום.\nלפעמים זה באמת מרגיש ככה: \"נו, יאללה, תגמרו לאכול ותלכו להתקלח\"; \"אני מתה לראות אותם במיטות\"; \"מתי-כבר-ייגמר-היום-הזה!?\". כל עוד זה קורה \"פעם ב\" - אין טבעי מזה. אבל כשזה מתחיל להיות עניין יום-יומי אנחנו בבעיה. ככל שאנחנו רוצים שהיום יסתיים מהר יותר, כך הוא מתארך ומתארך וה\"שריפות\" הולכות ומתעצמות, כמו גם התסכול שלנו: הילדים רבים יותר בינם לבין עצמם, פחות נשמעים לנו, פחות משתפים פעולה... מוכר?\nאז הנה כמה רעיונות שיעזרו לכם להפוך את ההורות שלכם למקום פחות מייגע והרבה יותר מהנה:\nאת השעות הבאות אתם עומדים לבלות בחברת ילדיכם. כן, חברה קצת ילדותית, והאפשרויות, מעצם העניין, אכן מוגבלות. ובכל זאת. נכון, אפשר לעשות \"טבלת ייאוש\" בראש ולספור את הדקות, אבל אז, כמו שאנו מכירים היטב, הזמן פשוט יעצור מלכת. לעומת זאת, אם תצליחו להיכנס לעניין, לעשות משהו משמעותי ובאמת \"להיות\", תופתעו לגלות שהזמן טס והנה כבר צריך לסגור את היום ולא הספקנו כל מה שתכננו.\nכל יום אוכלים ארוחת ערב. כל יום מתקלחים. אם אנחנו מתייחסים לזה כאל משהו שחייבים, אין ברירה, עוד גלולה מרה שצריך לבלוע בתוקף היותנו הורים ורק רוצים לעשות ליד זה \"וי\" - זה באמת מייגע נורא ומזמין התנגדויות מצד הטף, החש בקוצר רוחנו ומגיב בהתאם.\nהבשורה הטובה היא שאפשר גם אחרת. לתת מקום של כבוד למטלות אלו ואפילו להתענג עליהן. מידי פעם, במקום הפעילויות הרגילות של אחר הצהריים (טלוויזיה, מחשב, משחקים, מריבות, טלוויזיה ושוב מחשב) נתחיל את משימת הרחצה מוקדם יותר. נמלא אמבטיה (גם גיגית הולך), נאסוף כלים ובקבוקים, ספוג וקצף ו...נשחק!\nעבור ילדים רבים אמבטיה היא הזמן האידיאלי לשיחה בענייני היום (במקום ה\"איך היה בגן\" המסורתי), והנה כבר הרווחנו עוד משהו על הדרך. גם את ארוחת הערב אפשר להפוך לחוויה. מה דעתכם לשחק במסעדה? להוציא מתכונים מהאינטרנט, לבשל יחד, לערוך שולחן חגיגי עם מפה וכל הטקס, למנות מלצרים, לתת תפקיד לכל ילד. בחרו את המתאים לכם, בהתאם לגיל ולזמן העומד לרשותכם, והנה ארוחת ערב שהיא חגיגה.\nבסוף יוצאים מזה גם נקיים, גם שבעים וגם מאוד מחויכים. שווה, לא? גם אם זה יקרה פעמיים בחודש, עדיין יש כאן פעילות שוברת שגרה מבורכת. ואולי זה יעשה לכם חשק לעוד.\nלא פעם, דרך העיניים שלנו המבוגרים, העשייה של הילד הצעיר נראית מאוד משעממת, מונוטונית, חוזרת על עצמה אלף פעמים, וכל מה שאנחנו מרגישים זה איך העיניים שלנו נעצמות (כשזה קורה בבית) או איך בא לנו לחזור כבר הביתה (כשאנחנו בחוץ, בגן המשחקים למשל). שוב ושוב הוא מטפס על הסולם ומתגלץ'. שוב ושוב הוא רוצה שנספר לו את אותו סיפור או נבנה איתו את מגדל הקוביות. מ-ש-ע-מ-ם!!!\nמשעמם? אז זהו, לא בהכרח. איך? ככה: התבוננו בילד שלכם עושה את מה שהוא עושה מהגובה שלו. לאו דווקא הפיזי (שגם זה יעניק פרספקטיבה אחרת לגמרי לכל התמונה), אלא יותר ההתפתחותי. השלב ההתפתחותי בו הוא נמצא. מה שלכם נראה קלי-קלות, עבורו זה מבצע מורכב, אתגר בלתי רגיל.\nהעולל שלכם רוצה להעביר כיסא מצד אחד של החדר לצידו השני. בדרך יש מכשולים והכיסא כבד. הוא לא מוותר. הוא ניגף שוב ושוב, מועד, נחבט - אך ממשיך. התבוננו על ההבעות שעל פניו. המאמץ, הנחישות, הכמעט-ויתור ושוב מאמץ. והניצחון בסוף הדרך. אושר עילאי! מרגישים? כמו מטפס הרים שהגיע לפסגה המיוחלת.\nובדומה לכך, כל שאר הפעילויות הרוטיניות, המאוד קטנות בשבילנו אך העצומות עבורם. ברגע הזה אתם עדים לחוויה מכוננת, ראשונית ורבת משמעות. זהו השלם, הגדול הרבה יותר מסך חלקיו.\nכהורים אנחנו מוצאים את עצמנו מתמודדים בלי הרף עם התנהגויות \"לא טובות\" של הילדים שלנו. אנחנו מעירים להם, נוזפים בהם, כועסים עליהם, מנסים לשים גבולות, להשתית חוקים. מייגע, כבר אמרנו? העניין הוא שאנחנו יורים לכל עבר ומכלים את כוחותינו.\nשבו רגע עם עצמכם, עם בת או בן הזוג שלכם, ועשו סדר בבלגן: מה חשוב יותר ומה פחות. מה מהותי ועל מה אפשר לוותר. מהר מאוד תגלו שמה שחשוב לכם באמת יושב על ערכים משמעותיים עבורכם: עזרה לזולת, שיתוף, סדר, אחריות וכו'. על אלו תתעכבו ותתעקשו, ובמקביל הרפו ושחררו את מה שניתן. הארגון מחדש יפחית, מן הסתם, את כמות החיכוכים וחוסר הנחת ויותיר מקום גדול יותר לחלקים הטובים והמהנים.\nנסו לבלות מידי פעם, עד כמה שניתן, רק עם ילד אחד או עם חלק מהם. מעבר לכך שזה יותר קל ופשוט עבורנו ההורים (מה זה שני ילדים לעומת שלושה או ארבעה?), יש כאן גם עניין נוסף בעל ערך: כל הרכב מייצר מפגש אחר, חוויה שונה, כמו קליידוסקופ ענקי המשנה צבעים וצורות בכל פעם שאנו מסובבים אותו.\nגם עבור הילדים זו הזדמנות להביא לידי ביטוי חלקים אחרים, יכולות אחרות שלהם, כאשר ההרכב משתנה. גיוון לכולם, לא פחות חשוב.\nמדי פעם קחו כמה צעדים אחורה והיכנסו ל\"מצב תצפית\". התבוננו על הילדים שלכם מבלי להרגיש שום צורך להפעיל אותם, לבדר אותם, ללמד אותם ולהעשיר את עולמם. הניחו להם לעשות זאת באופן עצמאי - הם בהחלט יכולים. היכולת להעסיק את עצמם חשובה מאין כמוה ותשרת אותם גם בהמשך חייהם. ורווח נוסף - לא פעם, מרוב שאנחנו כל כך קרובים לילדים שלנו, אנחנו רואים אותם יותר מתוך מי שאנחנו ופחות מתוך מי שהם. יש כאן הזדמנות נהדרת עבורכם להתבונן בהם בפרספקטיבה רחבה יותר ולגלות דברים שאולי לא ידעתם. ובינתיים תנוחו. ולא לשכוח לנשום.\nכן, להיות הורים זה לא פעם קשה. אפילו קשה מאוד. אבל האם תמיד זה כך? מה עם כל אותם רגעים של הנאה וקורת רוח, רגעי הקסם בהם הלב מתרחב והאהבה זמינה ונוכחת? מה עם אתגרים שכן עמדנו בהם בכבוד - לא התפרצנו, לא התפרקנו, טיפלנו בעניין בחכמה ובתשומת לב. זוכרים?\nמדי פעם הרשו לעצמכם להתבונן על התמונה דרך המשקפיים האלה ולהיטען מחדש. לא בכל קשה לנו, וגם לא באותה מידה. התבוננו פנימה לתוך עצמכם וזהו את היכולות שלכם, את הדרך שעשיתם מהרגע בו הפכתם להורים ועד היום. מרשים, לא? כמה למדתם, כמה השתכללתם.\nהאירו בפנס על התכונות המוצלחות שלכם ש\"הבאתם מהבית\", העוזרות לכם בהורות: הקשבה, אכפתיות, יצירתיות, חוש הומור, אמפטיה. באותו אופן הסתכלו על ילדיכם, על הצדדים המרנינים באישיותם, על התפתחותם וצמיחתם, על ההתמודדות שלהם במצבים לא פשוטים בחיים (מריבות בין אחים, תסכולים למיניהם). התייחסו לאירועים אלו כאתגרים (במקום כבעיות) והעבירו את המסר הזה גם הלאה לילדים שלכם. את המציאות לא תמיד נוכל לשנות. איך נראה אותה ואיך נתמודד עימה - זו כבר הבחירה שלנו.\n,"}
{"article_id": "0,7340,L-4231770,00.html", "header_title": "זה עובד: כך תרגיעו תינוק בוכה ב-60 שניות", "full_text": "מיליוני הורים ברחבי הגלובוס מדברים עליו בהערצה. הם קוראים לו 'הלוחש לתינוקות‭,'‬ ובמכתבי התודה מתארים איך בזכותו חדל הבכי והשקט חזר למעונם. אמהות סלבריטאיות כמו מדונה ומישל פייפר תלו במרפאה שלו את תמונותיהן עם תינוקות מחייכים ושירבטו בכתב ידן: \"אתה הכוכב‭.\"!‬\n\"אני לא כוכב, אני אדם עם שליחות‭,\"‬ אומר ד\"ר הארווי קראפ בראיון בלעדי ל'זמנים בריאים‭.'‬ הוא פותח את השיחה ב\"שלום\" נלהב, ואחר כך מרצין ומספר: \"הספרים שלי כבר תורגמו ל‭24-‬ שפות, חוץ מעברית. למה? אין לי מושג. אין לי ספק שהסוכנים שלי ניסו למכור אותם לישראל. בגרמניה, למשל, הספר שלי מדורג במקום השני ברשימת רבי המכר של ספרי הורות אף על פי ששם מעדיפים סופרי מקור גם בתחום ההדרכה. אבל בישראל - כלום. זה חבל. אשמח לבוא לירושלים ולתל-אביב ולתרגל את העברית שלמדתי במסגרת ההכנות לבר המצווה, ומה שחשוב הרבה יותר - אשמח לעזור להורים ישראלים. מה, התינוקות שלכם לא בוכים עד שהקירות רועדים והאוזניים נקרעות‭\"?‬\nהחודש מוסיף קארפ ‭,(61)‬ מרצה לרפואת ילדים באוניברסיטת ‭,UCLA‬ עוד שני הישגים לרזומה המפואר שלו. המגזין ‭,'Child Scholastic Parent and'‬ שדירג את עשרת האנשים המשפיעים ביותר על חיי המשפחה, מיקם אותו במקום הראשון - לפני סטיב ג'ובס ומישל אובמה. בנוסף, כתב העת היוקרתי ‭'Pediatrics'‬ פירסם מאמר של חוקר שבדק את השיטה של קארפ על 240 תינוקות ומצא שהיא אכן יעילה ומועילה.\n\"שניהם משמחים‭,\"‬ הוא מתחמק. \"ושניהם מוכיחים לי שעדיין יש המון עבודה. אנשים עלולים להמעיט בחומרת הבעיה ולהגיד 'אז התינוק קצת בוכה, ביג דיל' - וזו שגיאה. תינוק עם קוליק הוא הסיבה מספר 1 לדיכאון שאחרי לידה, והתופעה פוקדת לא רק נשים. גם גברים בוכים מתשישות וצוללים למרה שחורה. נמצא שחצי מהתינוקות בוכים יותר משעתיים ביום, שהורים מאבדים ‭300 -200‬ שעות שינה בשנה הראשונה לחיי ילדם, והנתונים האלה יוצרים מציאות שהיא לעיתים פשוט בלתי אפשרית. זו הסיבה שבארצות רבות מלמדים את השיטה שלי גם במחלקות סגורות ובבתי סוהר. יש הורים שהגיעו לשם כיוון שלא ידעו איך להתמודד עם תינוק בוכה‭.\"‬\nהשיטה של ד\"ר קארפ פותרת, לדבריו, את הקושיה שמציקה להורים כבר יותר מ‭3,000-‬ שנה: מה גורם לצרחות הקוליק, ואיך ניתן להרגיע את התינוק הצווחן תוך דקה. ההסבר שלו: לשלושת החודשים הראשונים בחייו של התינוק ד\"ר קארפ קורא 'הטרימסטר הרביעי‭.'‬ הוא מאמין שהתינוק פשוט נולד מוקדם מדי, לפני שהספיק לפתח את רפלקס ההירגעות. את אותו רפלקס יש לפתח אצלו כשהוא כבר מחוץ לרחם, על ידי יצירת תנאים שדומים לאלה שהיו לו שם.\nלתובנות האלה הוא הגיע במהלך התמחותו ברפואת ילדים. \"שמעתי על שבט באפריקה שבו הצליחו להרגיע ‭90%‬ מהתינוקות בעזרת טכניקות פשוטות‭,\"‬ הוא נזכר, \"ושאלתי את עצמי איך ייתכן שאנחנו, החכמים והנאורים, נכשלים במקום שבו הם מצליחים. המחשבה על תינוק שבוכה שעה אחר שעה פשוט לא נשמעה לי הגיונית. הרי בכי הוא סוג של אזעקה, זו קריאה לתשומת לב, ולא ייתכן שאנחנו לא נדע להפסיק אותה‭.\"‬\nכרופא ילדים מתחיל וכאב טרי (לקסי, בתו היחידה, בת 28 כיום ובעלת תואר בפסיכולוגיה) הוא המשיך לעקוב אחר תינוקות עם קוליק והעלה את התצפיות על הכתב. \"תהיתי למה הבכי של הקוליק מתחיל דווקא בערב‭,\"‬ הוא משחזר. \"הגעתי למסקנה שאם התינוק בוכה לא מפני שהוא רעב ולא מפני שהחיתול שלו מלא ולא מפני שהוא רוצה להיות על הידיים - אז זה פשוט מפני שהוא משועמם. בסוף היום הוא כבר לא מסוגל לשאת את הדממה. הוא מתגעגע לסימפוניית החושים שהייתה לו ברחם. היו שם כל כך הרבה תנועות וקולות, ואילו בחדרו הפרטי סוגרים את הדלת, מנמיכים את הטלוויזיה, וגם מכבים את מכונת הכביסה ואת שואב האבק בהנחה שהשקט יעזור לו להירדם. וזו טעות. התינוק הרך נקלע לבדידות איומה‭.\"‬\nספרו הראשון, ‭,'the Block The Happiest Baby on'‬ יצא לאור לפני עשר שנים והתקבל במידה זהה של אהדה וסלידה. \"הרבה הורים שמחו שסוף-סוף יש ספר שמסביר את התורה‭,\"‬ הוא מספר. \"אך באותה נשימה היו כאלה שצחקו עליי. הם אמרו שבספר שלי אין שום חידוש, שמדובר ברעיונות שקיימים בתרבויות שונות במשך מאות ואלפי שנים. הכעס שלהם גבר כשאמרתי שהם צודקים‭.\"‬\n\"כמובן. כללי הטיפול האלה קיימים משחר האנושות ועוברים מאם לבת. החידוש שבספר הוא החיבור בין כולם. נניח שאת לא יודעת לאפות ואני אומר לך שכדי לקבל עוגה צריך לקחת קמח, סוכר, ביצה, חלב ואבקת אפייה. האם העובדה שהצגתי את חמשת המרכיבים מבטיחה שתוכלי להוציא מהתנור עוגה טובה? מובן שלא. את צריכה לדעת כמה לקחת מכל מרכיב, באיזו טמפרטורה לחמם, מה לעשות כדי שהעוגה לא תידבק לתבנית - וכל הפרטים הכאילו שוליים האלה הם הפיתוח שלי‭.\"‬\nלאור הצלחת הספר הראשון (שנמכר עד כה ביותר ממיליון עותקים וחצי) הוא סגר את המרפאה הפרטית כדי להתמסר לנסיעות ולהרצאות. במקביל הוא הפיק DVD שמדגים את השיטה \"לטובת הורים שטענו שאין כמו מראה עיניים. כיום כבר יש לי צוות של 260 מדריכים מוסמכים שמסתובבים בעולם ומעבירים קורסים בבתי חולים ובבתי ספר להורים‭.\"‬\n\"נו? את לא מנחשת? ברור שאנחנו, הגברים. אמנם אנחנו לא טובים בהנקה מפני שלא נולדנו עם הציוד הטבעי, אבל אנחנו מרגיעים טוב יותר את התינוקות הצווחים מפני שהזרועות שלנו ארוכות וחזקות יותר מאלו של הנשים ומפני שאנחנו לא מהססים להשמיע קולות 'ששש' חזקים. הנשים אומרות אותם בהיסוס. אנחנו מבטאים אותם בטון תקיף‭.\"‬\nאפרופו טון תקיף: שנתיים אחרי הספר הראשון הופיע השני, ‭,'on the Block The Happiest Toddler'‬ שבו הוא מלמד הורים לעצור, תוך שבוע, את התקפי הזעם של העולל, שהם לדבריו \"בעיה לא פחות חמורה. אחרי שהתגברנו על צרחות הקוליק אנחנו רוצים שהתינוק יהיה רגוע וסבלני, ושיגדל להיות ילד מאושר. רוב ההורים פשוט לא יודעים איך לדבר עם הילד. כשהוא מתעצבן - או שהם צועקים עליו או שהם מדברים אליו בטון של פסיכיאטר‭.\"‬\nהנה דוגמה. נניח שרבע שעה לפני ארוחת הערב הילד רוצה עוגה. הוא צורח \"אני רוצה עוגה‭\"!‬ מתגלגל על השטיח ודופק את הראש בקיר. ההורה שנכנס לנעלי הפסיכיאטר אומר לו \"אני מבין אותך, אתה ממש זקוק לעוגה, זה מאוד לא נעים לא לקבל את מה שאתה רוצה‭.\"‬ ההורה שיורד מהפסים צועק \"תפסיק לעשות לי חור בראש, אני משתגע‭.\"‬ ואילו ההורה שיעבוד לפי השיטה של ד\"ר קארפ ידבר אל העולל ב\"משפטים קצרים עם הרבה חזרות והרבה רגש‭.\"‬ הוא יאמר לילד \"אנחנו יושבים לאכול, תקבל עוגה אחרי הארוחה, אני מבטיח לך שתקבל. עוגה אחרי הארוחה, תקבל עוגה אחרי הארוחה‭.\"‬\n\"כשהילד שמח אנחנו אומרים לו 'גוד ג'וב, גוד ג'וב‭'!‬ אבל כשהילד עצוב או מתוסכל אנחנו מבטלים את רגשותיו או מדברים אליו במשפטים ארוכים שכבדים מדי עבור המוח שלו‭,\"‬ הוא מסביר. הספר הזה כבר מכר יותר ממיליון עתקים ובימים אלה שוקד ד\"ר קארפ על ההגהות של ספרו השלישי, שיתפוס שתי ציפורים במכה אחת: בעיות הרגעה והשכבה בחמש השנים הראשונות.\nלדברי ד\"ר קארפ, הוא כלל לא ידע ששיטתו נבדקה בבית החולים לילדים בווירג'יניה. הוא גם לא זכר שלפני כמה שנים הוא הרצה שם, וד\"ר ג'ון הרינגטון, שנכח בקהל, הצביע ושאל האם קיים איזשהו מחקר מדעי שמגבה את שיטת ‭'The Five S's'‬ (השיטה שהמציא ד\"ר קארפ‭.(‬ הרינגטון החליט לערוך בדיקה, ולצורך זה גייס 240 תינוקות בני ארבעה חודשים עד שנתיים, שעמדו לקבל חיסונים שגרתיים הכרוכים בכאב מסוים ועלולים לגרור בכי.\nהתינוקות חולקו לארבע קבוצות: התינוקות שבקבוצה הראשונה קיבלו את שיטת קארפ מידי מתמחים שצפו ב‭;DVD-‬ התינוקות שבקבוצה השנייה קיבלו תמיסת סוכר שתרגיע את הכאבים; התינוקות בקבוצה השלישית קיבלו מים בלבד; ואילו התינוקות בקבוצה הרביעית קיבלו גם תמיסת סוכר וגם את שיטת ‭.'The Five S's'‬ במחקר מדדו את משך הבכי, ובעזרת 'סרגל כאב' העריכו את דרגת הסבל עד חמש דקות לאחר הזריקה.\nהמסקנות, כפי שפורסמו בכתב העת: התינוקות שטופלו ב‭'The Five S's'-‬ הפסיקו לבכות מוקדם יותר מהאחרים ודורגו במקום הנמוך ביותר בסולם הכאב. תינוקות שלא קיבלו את ה‭'The Five S's'‬ אבל קיבלו את תמיסת הסוכר היו רגועים יותר מאלה שקיבלו מים בלבד. לא היה הבדל בין תינוקות שקיבלו את ‭'S's The Five'‬ בלבד לבין תינוקות שקיבלו את ‭'S's The Five'‬ פלוס סוכר, ומכאן שהסוכר לא הוסיף דבר.\n\"אי אפשר לעבוד על ילדים, אפילו לא על תינוקות רכים‭,\"‬ מסכם ד\"ר קארפ. \"אני מציע להורים ללמוד את השיטה שלי עוד לפני הלידה, כדי שיידעו לקבל את פני התינוק שמגיע לחיקם. יש רופאים שאומרים להורה 'תן לילד את זה' ומציידים אותו במשכך כאבים. אני אומר להורה 'עשה עם הילד שלך את זה וזה' מפני שהקשר הזוגי חשוב יותר מתרופה. הוא ההתחלה לחיים של אושר ואהבה‭.\"‬\nהטכניקה של ד\"ר קארפ מכונה ‭'The Five S's'‬ מפני שהיא מבוססת על חמישה כללים שמתחילים באות ‭.S‬‭:Swaddling‬ יש לעטוף את התינוק בחיתול בד הדוק שיזכיר לו את הצפיפות שברחם.\n‬\nמוצץ. מומלץ כאמצעי הרגעה.\nצד/בטן. יש להחזיק את התינוק בצד ימין עם הפנים למטה.\nיש להשמיע קולות 'ששש‭,'‬ הדומים לאלה שהעובר שומע ברחם.\nלנדנד את התינוק בתנועות קטנטנות ומהירות, בעדינות אך בהתמדה, כדי להזכיר לו את התנועות הבלתי פוסקות שחווה ברחם."}
{"article_id": "0,7340,L-4411056,00.html", "header_title": "\"אם תמשיכו לריב, אנחנו מסתובבים וחוזרים\"", "full_text": "אין הורה שלא מתמודד עם ויכוחים וריבים בין אחים ואין הורה שלא מתמודד עם אותה סיטואציה גם בנסיעה ברכב המשפחתי. משפטים כמו \"מתי מגיעים?\", \"אמא תגידי לו\", \"הוא תמיד ליד החלון. עכשיו תורי\" או \"אני לא נחגר וזהו\" הם תסריט מוכר ומכעיס.\nבשגרה משפחות מבלות שעות רבות בנסיעה, בנסיעות לבית הספר לבית הספר, חוגים או חברים וכמובן בדרך לבילויים משפחתיים, אבל בחופשות, ובעיקר בחופשת הקיץ, מדובר בנסיעות ארוכות יותר והריבים לעתים מכעיסים ומוציאים להורים את החשק מכל עניין הטיול.\nנסיעה עם ילדים ברכב המשפחתי אף יכולה להפוך לסיוט מתמשך, הכולל צעקות והרבה כעס. למעשה, הורים רבים יעידו שמדובר בהתנהלות דומה לבית וריבים שהתחילו בסלון על השלט ממשיכים ברכב לשאלה מי יושב ליד החלון.\nואנחנו אומרים - לא! אין דמיון בין הריבים בבית לריבים ברכב המשפחתי מהסיבה היחידה:ריבים בזמן נהיגה עשוים לגרום להסחת הדעת מהכביש ולתאונה. מעבר לעצבים של ההורה, מדובר כאן בסכנה אמיתית שחייבים להפסיק.\nאנחנו לא מקלים ראש בריבים בין אחים בבית, אבל במרחב הביתי ניתן להתמודד אחרת עם\nהבעיה ואין סכנה ממשית למשפחה. ריבים בתוך המכונית גורמים להסחת הדעת של הנהג. נתונים מראים שכ-90% מתאונות הדרכים נובעות מהיסח הדעת. אחת מהסחות הדעת הבולטות היא שיחה עם הנוסעים האחרים (יותר מאכילה ברכב או הפעלת רדיו).\n\"אין מה לעשות\", אומרים לנו הורים רבים. \"ככה זה ברכב ואי אפשר להפסיק את הריבים הללו ולגרום לנסיעה להיות נעימה ורגועה\". ואנחנו אומרים, שוב - לא נכון! ניתן ואפילו הכרחי לשנות את ההתנהלות של המשפחה ברכב ולגרום לנסיעה רגועה, ויותר מזה בטוחה. זה אפילו לא קשה.\nאז כיצד תשיגו נסיעה רגועה? כמה רעיונות:\nנסיעה בטוחה מתחילה עוד בבית, אבל אתם הרי יודעים את זה. עוד לפני שנכנסנו למכונית הילדים מתחילים להתווכח ולהסביר מהם הגבולות שלהם: \"אני נוסע בלי חגורת בטיחות\" או \"אני נוסע רק ליד החלון ואם תביאו לי חטיף\". אנחנו מציעים שתתחילו בהסבר מהם הגבולות שלכם ובעיקר שתגדירו בבית מה עומד להיות ומה אתם מצפים מהילדים בנושא.\nחשוב לקיים שיחה קצרה המוקדשת לתכנון ולהגדרת ציפיות. בשיחה תסבירו לכולם לאן נוסעים וכמה זמן היא צפויה להיות. מומלץ להכין את הילדים לפני הנסיעה, ובעיקר לפני נסיעות ארוכות, ולברר איתם מה יעזור להם להעביר אותה: האם כדאי להכין משחק לדרך, בקבוק שתייה או כל דבר שיכול לעזור לדרך רגועה.\nחשוב שכבר בבית תגדירו מהי התנהגות ראויה למשך הנסיעה ותתייחסו לריבים או לבעיות אפשריות. אתם מכירים את הילדים שלכם ולכן התייחסו לבעיות שאתם יודעים שיכולות לצוץ בנסיעה, כמו מי ישב באמצע, האם נוסעים עם מזגן או חלונות פתוחים, האם שומעים מוזיקה ואם כן איזו מוזיקה ועוד. הכיוון בטח ברור לכם.\nלפעמים כשאנחנו נוסעים ברכב שלנו אנחנו רואים מהחלון ילדים במכוניות אחרות. חלקם לא חגור, חלקם יושב על ברכי ההורים או מסתובב בין הספסלים. בטיחות היא הדרך של כל אחד לשמור על הילדים שלו וחשוב לא לוותר ולא לזלזל. לפעמים התחושה היא שכדאי לוותר כי הבכי או הצעקות מבהילים. אבל אסור לכם לעשות זאת: הגדרות הבטיחות נועדו לשמור על הילדים במקרה של תאונה.\nחשוב להגדיר ולהסביר לכולם את הכללים ברכב. לדוגמה, כולם חגורים בחגורות בטיחות, מי יושב על כסאות בטיחות או בוסטר ולהחליט על נעילת דלתות כדי להגן בפני ילדים שובבים שמנסים לפתוח דלת באמצע נסיעה.\nנסיעה ארוכה היא משעממת, בכך הילדים לגמרי צודקים, ולכן חשוב לחשוב על הזמן ברכב כעל זמן איכות עם הילדים. זה זמן שבו ניתן לברר מה שלומם, האם יש ספר מעניין שהם קראו או תוכנית טלוויזיה חדשה. לא אחת ההורים \"מנצלים\" את הנסיעה המשפחתית הארוכה להשלמת פערים שלהם (רכילות, דיונים כלכליים, פוליטיים ועוד) ושוכחים מהילדים (להוציא בקשות חוזרות ונשנות להפסיק להשתולל, לריב או להרעיש).\nאנחנו ממליצים לנצל את הזמן לאינטראקציה עם הילדים כשהרעיון ברור: ילדים משועממים מתחילים להציק אבל ילדים שמנהלים שיחה ומרגישים שמכבדים אותם, ינהגו אחרת וישקיעו מאמץ בשיחה ולא בריב. נסו את זה פעם ותיווכחו בהבדל.\nנסיעה ארוכה היא בהחלט מתכון לשעמום. לא פשוט לשבת ארבע-חמש שעות או יותר בתוך קופסה קטנה ונוסעת ולכן נסו בשלב התכנון לחשוב עם הילדים מה יעסיק אותם. זה הזמן לגייס את הטכנולוגיה שנמצאת כמעט בכל בית לטובת הילדים. אנחנו לא בעד זמני מסך ארוכים, אבל דווקא במכונית אפשר לנצל את הנסיעה למשחקים שבדרך כלל מומלץ להגביל, כמו טאבלטים וסמארטפונים.\nקודם כל כדאי להבין מה לא עושים: לא מאיימים בחזרה הביתה או בעונשים שאינם קשורים. הורים רבים מאיימים נסיעה שלמה \"אם תמשיכו ככה אני חוזר\" וכמובן לא מתכוונים או מיישמים. גם צעקות על הילדים לא יעזרו לשיפור האווירה, הטעונה ממילא.\nהילדים רבים או כועסים ברכב? עצרו בצד והבהירו ברוגע מה אתם מצפים מהם. כן קראתם נכון: עצרו את הרכב בצד, במקום שניתן ובטוח לעצור, והסבירו להם שזה לא מקובל עליכם. עצירה מהנהיגה במקום בטוח בכביש תבהיר לילדים שההתנהגות מסוכנת ותבהיר גם שאתם לא מתכוונים להמשיך כיוון שהמצב חמור בעינכם. חשוב להגיב - ולא לצעוק או לאיים סתם.\nהעצה הטובה ביותר היא אל תתרגזו, אל תצעקו ואל תצאו משליטה. חשוב להיות נחושים ורגועים. אם המצב חמור, הילדים משתוללים ברכב ואתם מרגישים שאתם לא משתלטים עליהם - חשוב לאמן אותם לנסיעות. פנו זמן לנסיעות מיוחדות לשם לימוד. תרגלו אותם איך נכנסים לרכב, חוגרים וכיצד מתנהגים בצורה רגועה."}
{"article_id": "0,7340,L-3214154,00.html", "header_title": "מדריך: למה התינוק בוכה? כל הסיבות והפתרונות", "full_text": "הוא רק יצא לאוויר העולם, ואת כל רצונותיו ובעיותיו הוא מביע רק באמצעות השפה האחת שהוא מכיר ושמלחיצה מאוד את ההורים: בכי. אבל האמת היא שברוב המקרים אין שום סיבה להילחץ מבכי של תינוק, שכן לרוב הוא לא מעיד על מצוקה. התינוק יבכה כשהוא ירצה לחוש בקרבתכם או כשהוא יחוש רעב קל, אך לעיתים עלול הבכי שלו להעיד על בעיות חמורות יותר, כמו מחלת חום, קוצר נשימה וכאב.\nדלקת האוזן התיכונה (אוטיטיס מדיה) היא המחלה השנייה בשכיחותה בקרב תינוקות וילדים בישראל אחרי הצטננויות. התעלה שמחברת בין חלל הפה לאוזן התיכונה - תעלת אוסטכיוס - היא צרה וקצרה אצל תינוקות, מה שמאפשר לחיידקים מחלל הפה המזוהם לחדור לאוזן, להתרבות וליצור דלקת.\nסביבה שבה יש עשן סיגריות, זיהומים בדרכי הנשימה, הדבקה מילדים במעונות ובגנים או הזנה מבקבוק בשכיבה - כל אלה מעלים את הסיכון שהילד ילקה בדלקת אוזניים. שלושת החיידקים השכיחים שגורמים לדלקות אוזניים הם מורקסלה קטראליס, המופילוס אינפלואנזה או סטרפטוקוקוס פנאומוניה. הדלקת גורמת להצטברות של נוזל באוזן בשל הפרעה בניקוז הנוזלים ולכאב עז. נוסף על כך גורמת הדלקת לעליית חום, שגורם כשלעצמו לאי שקט אצל התינוק.\nאסתמה (מכונה אצל תינוקות מחלת דרכי אוויר היפר ריאקטיביים) היא מחלה דלקתית של דרכי הנשימה. לא חיידקים גורמים לה, אלא מדובר בתגובה לגירויים שונים. התגובה הזאת מתבטאת בהיצרות חסימתית של דרכי הנשימה, בבצקת, בהפרשות ריר מרובות ובהתכווצות החלק השרירי של דופן דרכי הנשימה.\nהחסימות האלה גורמות להפרעות באוורור ובחמצון בדרגות חומרה שונות. התקף אסתמה גורם לקוצר נשימה (דיספנאה) שמתבטא בשיעול, בצפצופים בדרגות שונות ובעוצמות שונות, בנשימה מהירה, בנחיריים מורחבים, בבולטות של הצלעות ובמקרים קשים גם בהכחלה סביב הפה.\nאסתמה נחשבת למחלת אלרגיה שיש לה גורמים רבים. העיקריים שבהם הם שינויים במזג האוויר והזיהומים הוויראליים בחודשי החורף - בעיקר במעונות או בחדרים סגורים.\nאסתמה עלולה להיגרם גם בשל חשיפה למחוללי אלרגיה (אלרגנים) שונים, ובהם קרדית אבק הבית, פרוות חתול, אבקני פרחים ועוד. לאחרונה נמצא שנגיף ה-RSV, שמחולל את מחלת הברונכיוליטיס (מחלה דלקתית של הריאות שתוקפת תינוקות עד גיל שנתיים), גורם גם לרגישות יתר שמגבירה את הסיכון לפתח התקפי אסתמה בהמשך.\nאוויר יבש גורם לשיעול, ליובש ולכאבים ברירית הפה ומקשה על הנשימה. מכשיר אדים קרים יסייע להגביר את הלחות בדרכי האוויר ולפתוח את\nהחסימה. אם סבל התינוק בעבר מקוצר נשימה, וקיבלתם הנחיות להמשיך באינהלציות בבית, תוכלו לנסות שתי אינהלציות בזו אחר זו. אם התינוק סובל מנזלת רבה, תוכלו לטפטף מי מלח לאף. אלה מסייעים לנקז את הנזלת. רוב הרופאים ממליצים שלא לשאוב את הפרשות האף באמצעות 'סקשן' (משאבה), כיוון שהוא מגרה את רירית האף ועלול להגביר את הנזלת ואף לגרום לדימומים.\nשיעול ממושך מלווה בנשימות מהירות (אצל תינוקות: מעל 60 בדקה, אצל ילדים: מעל 40 בדקה), השקע מעל עצם החזה מופיע ונעלם לסירוגין במהירות, הילד לא מסוגל לדבר בשל קוצר הנשימה, מצב הכרתו מעורפל, צבע פניו חיוור ומופיע כיחלון - כל אלה הם אינדיקציות לקוצר נשימה קשה שדורש טיפול דחוף במוקד רפואי או בחדר המיון הקרוב. בבדיקתו יתרשם הרופא מהמדדים שבדקה האחות, מהרקע הרפואי של הילד, ממידת כניסת האוויר לריאות ומעוצמת הצפצופים, שממנה ניתן ללמוד על מידת החסימה. נוסף על כך עשוי הרופא לבצע בדיקת גזים בדם כדי להעריך את מידת החמצון.\nבסביבות גיל 5 חודשים מתחיל תהליך בקיעתן של שיני התינוק. מדובר בתהליך פיזיולוגי תקין, שמתחיל בצמיחתן של שתי השיניים התחתונות המרכזיות, ואחריהן בוקעות שתי השיניים העליונות המרכזיות. התהליך כולו מסתיים בסביבות גיל 3. בזמן בקיעת השיניים מתרחש בחניכיים תהליך דלקתי: הן נפוחות, רגישות וכואבות מאוד. במצבים קיצוניים ניתן להבחין בשטפי דם זעירים בחניכיים. לבקיעת השיניים יכולות להתלוות תופעות כמו ריור או מעט שיעול שחולפים עם תום בקיעת השיניים.\nמחקר שערכו אשתקד חוקרים ישראלים העלה שהסיבה השכיחה ביותר לכאבי בטן בקרב תינוקות וילדים היא עצירות. הגדרת עצירות אצל מבוגרים היא אי מתן צואה במשך יותר משלושה ימים. אבל אצל תינוקות מדברים על עצירות אם אין יציאות סדירות במשך יותר משבוע. כתוצאה מהיעדר היציאות מצטברים צואה וגזים במעי הגס התחתון, המעיים מתנפחים, והתוצאה היא כאבי בטן.\nהסיבה העיקרית לעצירות היא מיעוט נוזלים בכלכלה היומית של התינוקות. כל זמן שהמרווחים בין ארוחה לארוחה גדלים, או שהארוחות לא כוללות מספיק נוזלים, הופכת הצואה לקשה יותר והיא מתקשה לעבור דרך המעי הגס החוצה.\nתנו לתינוק שתייה מרובה, נסו לעסות את בטנו במסז' עדין. יש רופאים שממליצים לנסות לגרות בעדינות רבה את פי הטבעת באמצעות מדידת חום רקטלית, אך חשוב שזה ייעשה בזהירות כדי לא לפצוע את פי הטבעת. קיימים\nתכשירים שבהם תוכלו להיעזר כדי לרכך את הצואה ולהפוך אותה לנוזלית - החל מתכשירים על בסיס טבעי דוגמת פגלקס, שמן פראפין או נרות גליצרין וכלה בתרופות לא טבעיות. גם באלה וגם באלה מומלץ להשתמש רק אחרי בדיקת רופא.\nאם לילד יש עצירות, אך הוא רגוע, תנו לו עוד יום. ברוב המכריע של המקרים העצירות תחלוף מעצמה. אם הילד באי שקט ניכר ולא נתן צואה במשך ארבעה-חמישה ימים, יש לפנות לרופא.\nהרופא יבדוק את הילד ויוודא שהעצירות לא מעידה על בעיה רפואית כמו פצע בפי הטבעת, שגורם לתינוק כאבים ולכן הוא מתאפק, או בעיה נוירולוגית במערכת העיכול שפוגעת ביכולת התנועה של המעי הגס. הרופא גם ינהל שיחה ובירור עם ההורים כדי לבחון אם מדובר בעצירות על רקע שינויים סביבתיים והתנהגותיים כמו גן חדש, שינויים ומתחים שמוקרנים אל הילד או שינויים בהרגלי הכלכלה.\nבאשר לטיפול, הרופא ימליץ על תזונה שכוללת שתייה מרובה, שילוב של סיבים תזונתיים שמגדילים את נפח הצואה ומסייעים בהעברתה במעיים, שימוש במרככי צואה טבעיים ובמקרה הצורך חוקן. אם יבחין הרופא בסימני פיסורה (קרעים בפי הטבעת), ימליץ למרוח משחות מאלחשות מקומיות לצד ריכוך הצואה כדי למנוע פציעה נוספת.\nבשם קוליק מכנים את כאבי הבטן שמופיעים בארבעת החודשים הראשונים לחייו של התינוק. הכאבים האלה גורמים לתינוק לבכות בשעות מסוימות, לרוב בשעות אחרי הצהריים והערב, להתכווץ ולהרים את ברכיו. הסיבה לקוליק לא ידועה, ולכן אין תרופות לטיפול בבעיה.\nכשהתינוק סובל, נסו להרגיע אותו בליטופים, לטייל איתו או לנסות לעסות קלות את בטנו. ישנן טענות שתינוקות שניזונים מתחליפי חלב אם (תמ\"ל) סובלים יותר מקוליק, אך הדבר לא הוכח באופן חד משמעי. ייתכן שהתינוק לא אוהב את תחליף החלב שבחרתם עבורו. במקרה כזה מומלץ לנסות תחליפי חלב של כמה יצרנים כדי לבחון את השפעתם עליו.\nישנה דעה רווחת שמתן פורמולה שמכילה קורנפלור תסייע לתינוק לישון טוב יותר בלילה. אם התינוק עבר את גיל 4 חודשים, ניתן לנסות לתת לו תוספת קורנפלור בארוחה שלפני השינה, אם כי לרוב אין בכך כדי לפתור את הבעיה. אין צורך לתת קורנפלור במשך היממה, מכיוון שהוא עתיר קלוריות ודל בערכים תזונתיים. בכל מקרה הוסיפו קורנפלור רק אחרי התייעצות עם אחות טיפת חלב או עם רופא ילדים.\nתינוק עד גיל חודשיים אוכל כשמונה ארוחות ביום. תינוק מעל גיל חודשיים צריך לאכול כשש ארוחות ביום. כמויות המזון שהוא צורך משתנות בהתאם למשקלו ולקצב הגדילה שלו. כשהתינוק אוכל בצורה לא מסודרת, בתדירות גבוהה, והארוחות גדולות מהנדרש, מתרחבת קיבתו, והתוצאה הסופית היא כאבים, אי שקט ובחלק מהמקרים גם פליטות והקאות.\nהמצב הזה הוא לא מסכן חיים, אך במקרים מסוימים, כתוצאה מההקאות או הפליטות, עלול להיכנס תוכן מזון לדרכי הנשימה (אספירציה). מצב כזה עלול להיות בעייתי מבחינה רפואית.\nתינוק שמתפתח, מחייך, עולה במשקל ושגם בטיפת חלב לא מתגלתה עדות לבעיה רפואית, הוא תינוק בריא גם אם הוא אוכל כמויות קטנות ובמרווחים גדולים יותר. אוכל הוא הרגל, כמו דברים אחרים בחיים, ועל ההורים להקנות לילד הרגלי תזונה נכונים. לכן כבר מגיל חודש רצוי להתחיל להגדיל את הרווחים בין הארוחות.\nאם התינוק אוכל כמויות הולכות וקטנות, בעוד שפרקי הזמן בין הארוחות הולכים וגדלים, אם מדובר בתינוקות קטנים עד גיל חודשיים, שיש צורך להעיר אותם לארוחות כל חמש-שש שעות ואף יותר, במקרים של חום, של שינוי במרקם היציאות, של הקאות מרובות, של צהבת, של חיוורון או של כיחלון - יש צורך לקבל חוות דעת של רופא.\nלעיתים שערה מראשה של האם או סיבי בד - למשל משמיכה - עלולים להיכרך סביב אחת האצבעות של התינוק ביד או ברגל ובמצבים נדירים יותר אצל בנים סביב איבר המין. במצב כזה נפגעת אספקת הדם לאיבר שסביבו נכרכה השערה, מה שעלול להוביל לתהליך של נמק.\nאצל חלק מהתינוקות, לרוב אחרי בכי ממושך או אחרי ניסיון להפריש צואה, עולה הלחץ בחלל הבטן. כתוצאה מכך חלק מהמעי נלחץ לעבר דופן הבטן ונראה כבליטה, בדרך כלל באזור המפשעה. ברוב המקרים חוזר הבקע בעצמו למקומו אחרי שהלחץ בחלל הבטן יורד. לחלופין ניתן בעזרת לחיצה עדינה להחזיר אותו למקומו.\nמדובר במצב שבו לולאת מעי מתכנסת בתוך עצמה, בדומה לשרוול חולצה שמקופל בתוך עצמו או לאנטנה מקופלת.\nשילוב של אי שקט ושל אפתיה לסירוגין שמלווה בהקאות מעלה את החשד להתפשלות מעי. במקרה של חשד כזה יש לגשת מיד לרופא.\nאם אי השקט, ההקאות או האפתיה נמשכים ברציפות שעות ארוכות, יש לפנות בהקדם לרופא.\nתינוקות לא יכולים לדבר, ולכן התפרצויות זעם, בכי ואי שקט יכולים להיות ביטוי למצוקה נפשית. המצוקה הזאת עלולה להיגרם מכניסה למעון, ממטפלת חדשה, מהתעללות ואף מבעיה רפואית דוגמת חירשות.\nאם התינוק לא שקט אף שלא נמצאה בעיה רפואית כלשהי, אפשר לנסות את השיטות הבאות כדי להרגיע אותו:"}
{"article_id": "0,7340,L-4332722,00.html", "header_title": "חו\"ל, סמארטפון ועכשיו מה? תפסיקו לקלקל אותם!", "full_text": "\"האמת, אני מאוד מתוסכלת\", סיפרה לי האם שהגיעה אליי בשבוע שעבר. \"יש לי שלושה ילדים, אחד בגן ושניים בבית ספר יסודי. בעלי ואני עובדים קשה מאוד, מצבנו הכלכלי טוב ואנחנו לא מחסירים מהילדים דבר. בכל שבת משתדלים לצאת איתם לבילוי משותף, אם זה טיול בטבע, ביקור במוזיאון, קטיף בצפון, פיקניק עם חברים - זמן איכות משפחתי. והם באמת נהנים.\n\"אבל לא משנה מה אנחנו עושים, לאן אנחנו לוקחים אותם, אפילו אם מדובר במקום שהם ביקשו ורצו, הם ממצים הכל מהר מאוד וכבר שואלים 'מה עושים עכשיו?'. גם אם בשבת אחת עשינו שניים-שלושה דברים 'שווים', בדרך הביתה, אם הם לא רבים ביניהם, הם כבר יבדקו מה התכניות לשבת הבאה.\n\"ובכל פעם אני מנסה לעצור ולשאול 'איך היה לכם, ממה הכי נהניתם, אולי גם נשמע איזושהי הכרת תודה קטנה? מה אתם אומרים?', אבל הם כבר עפים הלאה, לאטרקציה הבאה. ואם אפשר - כבר עכשיו. ובשנייה אחת האווירה הופכת להיות עכורה ומדכדכת. מה קורה פה? מה אנחנו עושים לא נכון? איפה טעינו?\".\n:\nאני בטוחה שחלק גדול מכם מכירים את התסריט הזה, בגירסה כזו או אחרת, ומזדהים עם תחושת התסכול של אותם אם. לצערי הורים רבים חיים כיום בתחושה שילדיהם לא יודעים ליהנות לאורך זמן, גם אם מדובר במשהו שחיכו לו. הם מקבלים הכל כברור מאליו, וכמה שהם לא נהנים - די מהר זה הופך להיות נחלת העבר והם כבר בצפייה לדבר הבא.\nקשה למלא אותם, קשה לספק את הצרכים ההולכים וגדלים. בעודם פותחים את מתנות יום ההולדת שלהם, הם כבר מתכננים מה לבקש ליום הולדת הבא. וכשהם לא מקבלים את מה שהם רוצים, בשנייה אחת כל ההנאה נמחקת כלא היתה כלל. ולא משנה מה הם עשו או כמה כבר קיבלו עד לאותו רגע.\nמאיפה זה מגיע? מהעולם שסובב אותנו, כמובן, שמתנהל בקצב הקליפ. אפילו לזמן יש איכות אחרת, מעין תחושה שהוא עובר מהר יותר: עוד לא התחלנו את השבוע - וכבר מגיע הסופ\"ש. יש האומרים שזה\nקשור לעומס המטלות העומדות בפנינו, אחרים יגידו ש\"ככה זה - כשנהנים הזמן עובר מהר יותר\", אבל לא משנה מה הסיבה - קצב החיים הואץ והכל קורה מהר מדי.\nלא רק הזמן הואץ, אלא גם המרחקים התקצרו. העולם הפך לכפר גלובלי ואנשים נוסעים לחו\"ל כמו שפעם נסעו לפתח תקווה. הם יוצרים קשרים ושיתופי פעולה על בסיס יום-יומי עם אנשים בקצה השני של הגלובוס כי הכל פשוט, זמין ואפשרי.\nפעם היינו שולחים מכתב בדואר לחו\"ל והוא היה מגיע ליעדו לאחר כמה שבועות טובים. היום אנחנו שולחים מייל מהמחשב בבית, ודקה אחר-כך הוא מגיח מעברו השני של האוקיינוס, כאילו כלום. אנחנו מדברים בסקייפ עם הדוד באוסטרליה ורואים אותו על מסך המחשב שלנו כאילו הוא בחדר ליד, מקבלים מיידע עדכני על כל נושא שרק נרצה, בכל רגע נתון, במרחק נגיעה אחת רכה על מסך הטלפון הנייד שלנו - לא צריך לצאת מהבית, לחכות, לגייס סבלנות ואורך רוח או לדחות סיפוקים.\nמה שאנחנו חווים היום הוא עולם המדע הבדיוני של ילדותנו. ולתוך הקידמה הזו הילדים שלנו נולדים. עולם אינטראקטיבי, קופצני ואינטנסיבי, מציאות המשתנה בלחיצת כפתור. זו האווירה בה הם חיים ומנהלים את קיומם.\nהרי אפילו חברים משיגים היום בלחיצת כפתור. פעם בשביל לרכוש חבר חדש היית צריך לעמול קשה, להשקיע, לבקר, להזמין אליך, למצוא עניין משותף. היום ילדים מתגאים בחמש מאות או באלף חברים - בפייסבוק כמובן. אז נכון שהם לא מכירים את כולם, ולא כולם בהכרח חברים \"על באמת\", ועדיין, עם כמה ילדים אתם הייתם בקשר כשהייתם בני עשר?\nכולנו חיים את הדבר הבא, את העונג הבא. קונים נייד חדיש ומשוכלל ויודעים שזה רק עניין של כמה חודשים עד שיגיע המודל החדש, החכם והאטרקטיבי הרבה יותר. ומה, לא נקנה אותו? כך גם עם כל ההמצאות הטכנולוגיה האחרות, מתוחכמות ומפתות אחת יותר מהשנייה. ואנחנו בהחלט מתפתים ורוכשים. איך אפשר שלא?\nכמבן שגם התקשורת תורמת למירוץ קדימה: עדיין לא נבחר הכוכב הנולד של העונה הנכחית וכבר מזמינים אותנו לאודישנים של העונה הבאה. אנו צופים בתוכנית טלוויזיה, ותוך כדי מיידעים אותנו על גבי כתוביות\nהרצות על המסך על התוכנית הבאה שתיכף תתחיל, מעדכנים כמה ימים נותרו עד לגמר הריאליטי התורן ואם כל זה לא מספיק, בתחתית המסך מריצים בו-בזמן מבזקים חדשותיים.\nאנחנו פה, אבל הראש כבר עסוק ב\"הלאה\". וגם את זה הילדים שלנו סופגים. שפע עצום, בכל תחום, לאן שלא נפנה, הכל מהכול,\n.\n\t הכל זמין: חנויות פתוחות 24/7, בשבתות ובחגים, קניונים עתירי פיתויים מחכים לנו תחת כל עץ רענן. אין כבר צורך לחכות ליום ראשון או ליומולדת. כאן ועכשיו. למה להתאפק? רצית - קיבלת!\nאז מה הפלא שהם רוצים המון דברים בו-זמנית, שהם כמעט ולא מתרגשים מכלום, שהם לא מצליחים \"להחזיק\" את החוויה יותר משלוש דקות רצוף?\nאז מה עושים? איך אפשר להתמודד עם המציאות הזו קצת יותר טוב?\nהעולם בחוץ ימשיך, כמובן, לרוץ הלאה בקצב המטורף שלו, אבל אצלנו בבית, בדלת אמותינו, במשפחה שלנו, אנחנו יכולים להחליט שאנחנו מאטים את הקצב. והרבה דברים (תתפלאו) תלויים בנו. מה למשל? אז הנה:\nגם לנו, משום מה, קצת אצה הדרך ולפעמים אנחנו דוחקים בילדים שלנו לגדול מהר, להתפתח, ללמוד. אנחנו שולחים אותם לחוגים מגיל ינקות, מחפשים גן שיש בו \"אטרקציות\" ו\"פעילויות מיוחדות\" לפעוטות שעוד לא למדו ללכת או לדבר. בואו קודם כל אנחנו, ההורים, קצת נרגיע. בואו נהיה קצת פחות תחרותיים והישגיים, פחות נעמיס ונזרז. תנו כבוד למה שקורה כרגע. זה טוב וחשוב.\nהרבה פחות. כשמדובר בילדים שלנו וברכישות אנחנו הופכים לחסרי גבולות ותקנה. כל כך רוצים להפתיע ולשמח אותם - אלא שהם כבר לא מופתעים ממש ואפילו לא שמחים. אני מבטיחה לכם שכל זה ישתנה כשווליום הקניות ירד באופן משמעותי. מוזמנים לנסות את זה בבית מרגע זה ממש.\nוגם לא ילד בן 12. הוא בסך הכל צריך טלפון של שיחות יוצאות ונכנסות כשהוא לא נמצא איתנו ואנחנו רוצים לשמור על קשר איתו. גם לא חייבים לרכוש כל גאדג'ט חדש היוצא לשוק, אפילו ש\"לכולם יש\". אם לא שמתם לב עדיין, הורים יקרים, הפכנו להיות בני ערובה גם של הילדים שלנו וגם של חברות התקשורת. וכן, גם של הבנקים.\nולא חייבים לעשות בכל שבת ויום חופש משהו נורא מיוחד. אפשר גם להישאר בבית ולשחק\nיחד במשחקי קופסה, לראות סרט טוב, להכין ארוחה משובחת, להזמין חברים. גם כשיוצאים לא צריך להעמיס יותר מדי. בחרו מקום אחד נחמד להיות בו - זה מספיק. יש עוד הרבה שבתות וחופשים בהמשך השנה.\nיצירה, תפירה, נגרות, גננות. עשייה משמעותית הלוקחת זמן ודורשת השקעה (בניגוד לאינסטנט) ממלאה את הלב בסיפוק ובשמחה. בחרו תחום שאתם באמת מתחברים אליו, אולי משהו שאהבתם לעשות פעם, ותנו להתלהבות שלכם להדביק את הדור הצעיר. אם זה לא שעת איכות - מה כן?\nאין\n\t בזה שום אסון. הזכירו לעצמכם שזה לא שהם לא מעריכים את מה שעשיתם למענם עד כה, הם פשוט מתקשים לעצור, רוצים עוד ועוד, הכפתור של ה\"אוף\" לא תמיד זמין להם. זה הכל. כשאנחנו עומדים בפרץ ולא מתמוטטים, יש סיכוי טוב יותר שגם הילדים שלנו יכילו את התחושות האלה בקלות רבה יותר. ובא לציון גואל.\n,"}
{"article_id": "0,7340,L-4392924,00.html", "header_title": "החופש כאן והם יהיו ערים כל הלילה. מה עושים?", "full_text": "התרגלנו לדבר על שעות שינה בהקשר של תינוקות ופעוטות. אצל רוב ההורים מהרגע שהילד הופך למתבגר הם מפסיקים לבדוק מתי הוא הולך  לישון והאם הוא ישן את מספר שעות השינה הנחוצות לו. ישנם הורים שמפסיים לעסוק בנושא מוקדם עוד יותר, סביב גיל חמש-שש, כאשר הילד מאפשר להם לישון בשקט ולא מעיר אותם לבקבוק, מים או פיפי. למעשה, אם נהיה בוטים לרגע - אנחנו מפסיקים להקפיד על שעות השינה בנקודה שבה אנחנו ישנים טוב בלילה ומגיעים בזמן לעבודה. משפטים כמו \"לא משנה שהוא הולך לישון מאוחר, העיקר שהוא קם לבית הספר פחות או יותר בזמן\" נשמעים בקרב יותר מדי הורים.\nהחופש הגדול המתקרב רק מחדד את הבעיה. מבחינת בני נוער רבים החופש וחוסר המסגרת שבו מאפשרים להם להפוך את הסדר: להיות ערים בלילה ולישון במשך היום. הורים רבים מאפשרים זאת בטענה הפשוטה ש\"ככה זה בחופש\", אך אנחנו טוענים שמדובר בטעות וגם בחופש לא יזיקו גבולות ושלמעשה כל הסבר אחר הוא בגדר תירוץ.\nלפניכם כמה מיתוסים על שינה של ילדים בחופש - ומה האמת:\nזה ברור שילדים ובני נוער זקוקים לשעות שינה קבועות ומרובות, אך רוב ההורים לא מודעים לכך ששעות השינה חייבות להיות במהלך הלילה. מחקרים מראים ששעות שינה שאינן בלילה לא מאפשרות לגוף להפריש את ההורמונים הדרושים לבקרה על הגוף ולגדילה.\nעל פי המחקרים מחסור בשעות שינה מוביל למספר בעיות עקריות. הבעיה הראשונה היא עצבנות והתנהגות חסרת ריכוז. נכון שלא מדובר בתקופת בחינות, בה אתם מעוניינים שהילד יהיה מרוכז, אבל אין שום צורך להוסיף למצבי הרוח המשתנים בגיל ההתבגרות את הכעס והדיכאון שנובעים מבעיות שינה. בני נוער יכולים להיות מעצבנים ובלתי צפויים גם בלי להקצין את הבעיה עם שינה מועטה בזמנים לא נכונים.\nואם זה לא מספיק, מסתבר שחוסר בשעות שינה קשור גם להשמנה. מחקרים שנעשו בשנים האחרונות הצביעו על קשר ישיר בין מיעוט בשעות שינה לבין השמנה. כשליש מהילדים שישנו פחות מהמומלץ גילו נטיות להשמנה. אגב, מחקרים אלו גם מוכיחים כי ישנם הבדלים בתבניות השינה של הילדים בין עונות השנה וימי השבוע, כאשר בקיץ ובסופי שבוע שעות השינה מועטות יותר ואילו בחורף ילדים ישנים יותר.\nמחקרים אלו מראים גם כי שעות השינה המשמעותיות הן בלילה וילדים שהלכו לישון מאוחר וקמו מאוחר סבלו מנטייה להשמנה\nבאופן דומה לאלו שישנו מעט. בנוסף, יש משמעות לשינה בלילה גם מבחינת הורמון הגדילה המופרש בשעות אלו. לבני נוער שעדין לא סיימו את הגדילה מומלץ לא לוותר על שינה דווקא בשעות שההורמון מופרש.\nהורים רבים חושבים שכאשר הילד שלהם נמצא בבית, בחדרו, זה עדיף על הסתובבות ברחובות. אך בני הנוער כלל לא מוגנים בבית, כאשר הבילוי העיקרי שלהם הוא מול המחשב. רוצים נתונים? בקיץ הקודם נתפסו כ-30 פדופילים בפשיטה אחת של המשטרה בקיץ. הם פעלו בתוך המחשב של הילדים שלכם וחיפשו אותם דווקא כשהם משועממים בלילה ועייפים, חסרי בקרה ובעיקר חסרים את מי שיציץ מדי פעם לחדר וידאג להם.\nלא רק פדופילים מסוכנים. גם בני הנוער עצמם מצטלמים, שולחים תמונות ופותחים קבוצות.\n.\nסכנות רבות אורבות להם דווקא בשעות הלילה, כשאין פיקוח והם סגורים בחדרם, משועממים ועייפים. נכון, אתם צודקים, בילוי ברחובות ושוטטות הם הרגלים רעים ומפחידים, אבל גם שיטוט ברחובות הווירטואליים הם עניין מסוכן שיש לתת עליו את הדעת - ובעיקר למנוע אותו.\nלא מעט ילדים נרדמים היום עם טלוויזיה פתוחה. אנחנו חושבים שמדובר בהרגל רע במשך כל השנה - וגם בחופש. ללא קשר לאיכות התכנים, במיוחד בגילאים הצעירים - סוג, קצב ועוצמת הגירויים שמספקת הטלוויזיה מקשה על מעבר חלק ורגוע שלהם אל \"עולם השינה\". הנוהג הקבוע של הירדמות תוך צפייה בטלוויזיה ממכר ממש ומהר מאוד הילדים לא מצליחים להירדם ללא אותה צפייה. הרגל כזה בחופש יעבור במהירות גם לתחילת שנת הלימודים.\nבנוסף, הרדמות מול הטלוויזיה משפיעה על איכות השינה במהלך הלילה, כי כאשר ילד רגיל להיעזר בגורם חיצוני כדי להירדם, הוא נוטה להזדקק לו גם כאשר הוא מתעורר (באופן טבעי) במהלך הלילה. כלומר, הוא עלול להתקשות לחזור לישון בקלות ובמהירות לאחר יקיצה לילית.\nבעיה נוספת היא שהצפייה בטלוויזיה לפני השינה נוטה לדחות את שעת ההירדמות כיוון שהילד רוצה לצפות עוד קצת (\"רק עד שהתכנית תסתיים\") - מה ששוב עלול להוביל למיעוט שעות שינה, וכפי שכבר הבנתם, יש לכך השלכות קשות.\nהורים רבים מחליטים במודע להניח לילד בחופש ולא לדרוש ממנו כלום. הטענה הנפוצה היא ש\"הוא כל כך התאמץ במשך השנה ולמד - אז נניח לו לנוח\". אנחנו טוענים שיש הבדל מהותי בין מנוחה לבין להפוך את הילד לעריץ ואתכם למשרתים. מדובר בילדים ובני נוער שיכולים לעזור בבית ולבצע מספר משימות פשוטות לרווחתם ולרווחתכם. הקביעה ש\"הוא צריך לנוח\" משאירה אתכם בעמדה שאתם צריכים לעזור לו לנוח, מה שבאופן ישיר גורם לכם לעבוד הרבה יותר. ומה שבטוח, ניתן גם לנוח וגם לעזור קצת בבית, למצוא עבודה או לפתח איזה תחביב בזמן הפנוי.\nישנה בעיה בחוסר שמירה על רוטינת השכמה ועל הליכה לישון בימי החופש כיוון שמדובר בתקופה ארוכה שמשבשת את השעון הביולוגי ומזיקה לבריאות, כמו גם את החודשיים הראשונים של החזרה ללימודים. אל תשלו את עצמכם: הליכה לישון בבוקר או בשעות הקטנות של הלילה במשך חודשיים תקשה על שינוי לקראת תחילת שנת הלימודים.\nהמפתח הוא תכנון קבוע של שעת השכמה, סדר יום ושעת הליכה לישון אותה אוכפים. אפשר לתכנן עם המתבגרים ולאפשר לילה אחד במהלך השבוע ואחד בסוף השבוע של בילוי, בו שעת השינה והקימה משתנות.\nמה אנחנו מציעים? אנחנו מצטרפים לארגון הבריאות העולמי וארגון הרופאים האמריקני וממליצים להיות אחראיים, לפקח על שעות השינה ולדאוג שהילדים ישנו בלילה ולא במשך היום. זה לא פשוט, אבל אף אחד לא חשב שלהיות הורים ולעשות את הדבר הנכון זה קל.\nאפשר בחופש להיות גמישים יותר,\nלאפשר ימים בהם ישנים מאוחר יותר, אבל העוגן חייב להישאר ברור ונכון לילד.\nאין שום סיבה שהמסכים יהיו שם. ובאופן כללי עדיף שהמחשבים יהיו במרחב ציבורי. בנוסף, מנעו שימוש בטאבלטים בלילה. ההגבלות נכונות למשך כל היום, אבל מוקצנות יותר בלילה.\nמנעו משקאות מכילי קפאין וסוכר, המעוררים ממילא את הילדים (קולה, שוקו וכו').\nאבל אל תצפו שהם יבינו או יסכימו. כאן נדרשת סמכות הורית כדי לדאוג שהילד שלכם ישן מספיק גם בקיץ וגם אם כל החברים שלו חושבים אחרת.\nדברו עם הורים נוספים שאתם מכירים כדי לנסות לקבוע נורמות דומות.\nעודדו פעילות ספורטיבית ופעילות מחוץ לבית."}
{"article_id": "0,7340,L-4412608,00.html", "header_title": "יש לי מתבגר פרזיט בבית. מה אני עושה?", "full_text": "מילא כעס. כעס זו לפחות תגובה נורמטיבית. הבעיה מתחילה כשזה מטפס למימדים של פחד או שנאה. מצד ימין ישנו/ה נער/ה נערה בטווחים הקטלניים של 12-18 שמקללים/ מפעילים אלימות/ משקרים/ לוקחים כסף/ דורשים כסף/ מתעלמים באופן מופגן מבקשות/ מפגינים התנהגות מסוכנת.\nמצד שמאל יש אתכם. בתווך נמצאים המשפטים \"מה עשיתי שזה מגיע לי?\", \"זה לא הילד שלי\", \"באיזו זכות?\", \"שרק ירד ממני\".\nאת כל הסיטואציה הגיהנומית הזו עוטפות שתי הגנות רגשיות בולטות. במצב הראשון אני מפחד מהילד שלי. במצב השני אני שונא אותו (כל אנשי הפוליטקלי קורקט וחברי מפלגת \"אסור לדבר ככה על הילד שלך\" - עופו לי מהטור. אם נשארתם פה, אל תפריעו. אנחנו מנסים לפתור כאן בעיה).\nבין אם זה קורה לחברים שלכם, ובין אם אתם חווים את זה על בשרכם האישי, מדובר בתופעה מוכרת (ואוניברסאלית). אתם כמובן רוצים לדעת מה עושים עם זה. השאלה האמריקנית הקלאסית. בסדר גמור. אתם בטוחים שאתם רוצים לשמוע את התשובה שלי?\nיש עכשיו איזה 72 אנשי שיווק שקוראים את הכותרת הנ\"ל, תופסים את הראש בידיים ומזדעקים: \"ונטורה, מה אתה עושה?\". אני אומר להם\nאת האמת, זה מה שאני עושה.\nהורים, אנא הקדימו להבין שבסופו של דבר אתם לבד בעסק הזה. כשתצאו ממשרדם של היועצת/ הפסיכולוגית/ המאמן, אתה וזוגתך תישארו עם החרא והם ישחררו אנחת רווחה על כך שלא הם אלה שצריכים להתמודד בלייב. כולי תפילה שתבינו שאין פה אמירה צינית, אלא ניפוץ הכרחי של אשלייה. זה הולך לכאוב, אתם עלולים לחוות חשש, מבוכה, שברון לב ואפילו אימה שקטה - אבל זה לא יהיה יותר גרוע מהמצב הנוכחי. הידיעה שבקילומטר האחרון אתם לבד אמורה לשחרר אתכם, הורים יקרים, לא לכבות אתכם.\nרוב הסיכויים שיש לכם חלק מסויים בתסריט האימים שהתקבע ביניכם לבין הטינאייג'ר. רוב הסיכויים שלא כך רציתם שיקרה. אל תחפשו אירוע טראומטי נקודתי בעברכם שבו \"דפקתם לו/לה את החיים\". זה לא עובד ככה. כנראה שהיה פה דפוס מתמשך של התעלמות/ הזנחה/ בחירות חיים בעייתיות שלכם או פשוט חוסר שימת לב מצטברת מצידכם.\nתוסיפו על הדרך את שלל הגורמים שלא קשורים ישירות להתנהגות שלכם (גנטיקה, חברים בעיתיים בני גילו, ואפילו משברים כלכליים ואירועים אקראיים) ואני מקווה שתגיעו למסקנת העבודה הבאה: אין שום טעם להתבוסס ברגשי אשמה, זה לא עוזר לאף אחד (אפילו לא ליוצאי ורשה), ועדיף להחליף זאת בבחינה עניינית של האזורים שבהם אנחנו כן מסוגלים, כהורים נחושים, להשפיע על הקשר הטעון הזה. טו מייק אלונג סטורי שורט - אשמה אאוט, אחריות אין.\nעזבו לרגע את תלאות היומיום וחזרו איתי אחורה במכונת הזמן, לשנות ה-70-80-90 העליזות, עת כולנו היינו מתבגרים עתירי הורמונים. זוכרים כמה רוח עשינו? זוכרים כמה קל היה להתנפח ולעשות \"אבו עלי\" על הקרובים לנו? וחשוב מכך, זוכרים למה עשינו את זה? כי פחדנו, זה למה. ידענו באיזשהו אופן סמוי שאנחנו עולים על המסלול הבלתי ידוע אל החיים הבוגרים, נטולי המשענת ועתירי האתגרים, ודיפ דאון לא היה לנו מושג ירוק איך עושים את זה. אי לכך, התגוננו לעתים באחת הצורות הישראליות הכי נפוצות: תפסנו תחת. יכול להיות שההורים הפרטיים שלנו קנו את זה ויכול להיות שלא.\nלנו, בכל מקרה, לא מומלץ ליפול במלכודת הזו. בואו לא נייחס למתבגרת שלנו עוצמה שאין בה. נהפוך הוא. נערה שקוראת לאמא שלה \"בת זונה\" על בסיס יומי בעצם מצהירה בריש גלי שהיא עדיין ילדה, וילדה די אבודה. אדם בוגר באמת פשוט לא מתנהג ככה. בניסוח פסיכולוגי: כל מתבגר שעושה לכם סרטים כדבעי בעצם מסמן לכם שעדיין יש לכם מקום מאוד חשוב בחייו.\nמחקרים שנערכו בקיץ בגוש דן הראו שמתבגרים ומתבגרות עושים לפעמים דברים ממש מעצבנים ומסוכנים. בדיקות מעבדתיות הוכיחו שלא אחת נוטים הורים ישראלים המקפידים בלבושם להיתפס עם המכנסיים למטה בסיטואציות הנ\"ל, ולהגיב בהלם, שיתוק או שליפה מהמותן. אנושי, מעורר אמפתיה, אבל לא מאוד יעיל.\nבית ישראלי לא אמור להיות פינג-פונג של החטא ועונשו בין הטינאייג'ר והוריו. מדיניות הקווים האדומים אמורה להיקבע מראש ,בשיחה בין ההורים (האם לשתף את הצאצאים בשיחה מקדימה זו? כן ולא, על פי שיקול דעתכם). אני לא משלה את עצמי שתכינו תיק תרגולות מושלם לכל באג ותקלה אפשריים, אבל אם מתרחש אירוע חדש או עליית מדרגה, פשוט אימרו לנער/ה את האמת הערומה: \"הפתעת אותנו, לא התכוננו לדבר כזה, ולכן אבא ואני צריכים לדסקס בינינו מה עושים. בכל מקרה, אנחנו לא מתכוונים למרוח את זה. נעדכן אותך מיד כשנגיע להחלטה\".\nמי שחושב שמדובר בתגובה פושרת, הרשו לי לחלוק עליו: דווקא שליפת סנקציה אכזרית מהמותן משדרת אובדן שליטה של ההורה, ומחזקת את פוזיציית הקדוש המעונה אצל הילד שלכם. תגובת \"אני לא יודע כרגע, אני צריך לחשוב על זה\" היא פשוט יעילה יותר בסיטואצית חיים שבה אתה מצפה לבלתי צפוי.\nזה בסדר גמור שהמתבגר מבטא את עצמו בדרכים חדשות כל שני וחמישי. מאוד הגיוני שהוא יתחיל לבוא אליכם בשלל בקשות ודרישות (תרשה לי/ תקנה לי/ תתן לי וכיו\"ב) ברגע שהוא מרגיש את האנרגיה החדשה המפעמת בו. זו דרכו להצהיר: \"אני גדול עכשיו. אני כוח שיש להתחשב בו\". עד כאן סבבה. במקום לכבות את העצמי שלו, תנו לו להבין שגם לכם יש עצמי בולט ומרשים.\nמה ונטורה הזקן רוצה לומר? תשקיעו בעצמכם, תצבעו שיער, תקנו חצאית מחמיאה או מעיל מדגיש כתפיים, תתחילו ללמוד יפנית או להתעניין בספורט אקסטרים. כל אקט שיוצא מהחשק והתשוקות הפנימיות שלכם ומכריז ביהורם-גאונית: \"הנני כאן!\".\nועל הדרך, תתחילו לבקש ממנו כל מיני בקשות, קטנות כגדולות: \"תקנה לחם כשאתה חוזר/ תעזור לי שנייה להרים את הדבר הכבד הזה/ תראה לי איך מורידים את האפליקציה הזאת\". אגב, ברור שתיתקלו בהמון סירובים. לא משנה. אל תוותרו. תתפנקו קצת. אם קשה לכם מצפונית לבצע זאת, בואו ואעזור לכם: אתם מעניקים לו בחינם הדרכה פסיכולוגית רבת ערך לחייו העתידיים - התובנה שאדם עצמאי וחזק הוא דווקא זה שיכול להתנהל באופן שוטף לצידם של אנשים עצמאיים אחרים.\nלמען הגילוי הנאות, היו לי עוד איזה שישה טיפים לגיטימיים לנפח את הכתבה הזו, אבל היה לי ברור שאסיים בתזכורת הבאה: all you need is love. תגידו לו שאתם אוהבים אותה/אותו. תגידו להם שאתם מעריכים אותם. מתי? בשמונה בבוקר, אחרי בית הספר, בארוחת שישי, ליד הטלוויזיה. תמיד. לעתים תיתקלו בתגובה צינית. לעתים בהתעלמות. תמשיכו. בהארד דיסק הפנימי של הילד שלכם האירועים האלה נרשמים שוב ושוב, והם עושים לו טוב, וגם מזכירים לו את האלמנט הכי חשוב של תפקוד יומיומי מאושר: פרופורציות."}
{"article_id": "0,7340,L-4394827,00.html", "header_title": "אלכוהול, נרגילה וחבר'ה: להתמודד עם הנוער בקיץ", "full_text": "זהו זה, היום הגדול שוב הגיע ובני הנוער יצאו לחופש הגדול. איך אתם עם זה? מהצד שלי הדברים נראים קצת לחוצים, האמת. אני שומעת מכל עבר הורים מודאגים, תוהים בקול רם מה יהיה, איך יצליחו לעבור את החודשיים הכל כך ארוכים האלה, כשיום הופך ללילה ולילה ליום, כשהמתבגרים חסרי המנוח שלהם נמצאים מחוץ לבית ומעבר לתחום השיפוט שלהם, כשהם מודעים לכל הסכנות האורבות להם שם בחוץ והבטן פשוט מתהפכת... מה עושים?\n.\n\t זה הגיל בו המשימה ההתפתחותית קוראת לילדים לתפוס מרחק מהוריהם ולבנות לעצמם אישיות נבדלת ועצמאית. לשם כך עליהם לבדוק היטב מה הם חושבים, מה נכון להם.\nאך מה לעשות שהקול הפנימי של ההורים מופנם כבר בתוכם ומספק להם הוראות הפעלה? הם חייבים להשתיק אותו - ומהר! וכך, הם ממהרים להתנער מכל מה שלימדנו אותם עד עכשיו, לעשות בדיוק ההיפך, דווקא ובכוונה, שחלילה לא ירגישו שהם עדיין הילדים הקטנים של אמא ואבא.\nאז מילא שהם לא מוכנים לקחת סווטשרט כשקר בחוץ, אבל מה עם ליידע אותנו מתי הם חוזרים הביתה מהבילוי הלילי? זה כבר סיפור אחר לגמרי. פה זה כבר באמת מדאיג אותנו. אז איך מגיעים למצב שבו הם ישתפו איתנו פעולה?\nלא פעם התחושה השלטת שלנו כהורים למתבגרים היא איבוד שליטה. פתאום מה שפעם עבד לנו, כבר לא עובד יותר. כללי המשחק השתנו, הילדים חיים בבועה, מצב רוחם משתנה מעכשיו לכרגע כמה פעמים במהלך היום, קשה לתקשר איתם, לעקוב אחריהם, קשה מאוד לנהל אותם.\nומילא כשזה קורה בכל ימות השנה, כשהם נמצאים באיזושהי מסגרת המחייבת אותם ליישר קו עם חוקים וכללים ומכניסה קצת סדר לחייהם. אבל מה עושים בחופש? ימים על גבי ימים של כלום, המון שעות מחוץ לבית, עם החבר'ה (שאת חלקם לפעמים אנחנו אפילו לא מכירים), שהפכו לקבוצת ההתייחסות המרכזית שלהם, במקומנו. וגם זה לא בדיוק תורם לשקט הנפשי שלנו.\nבגיל ההתבגרות החבריםהם אכן מרכז הקיום. הדבר החשוב ביותר בחייו של המתבגר (זה,\n).\n\t אם נחשוב על זה, זה הכי הגיוני בעולם. הרי מאיתנו הם חייבים להתרחק, אז מי נשאר להם? החברים! הם \"קבוצת השווים\", וכשמם כן הם: שווים להם בכל מדד אפשרי - גיל, שלב התפתחותי, צרכים, תחומי עניין. בקיצור, אלה שבאופן טבעי הכי מבינים לליבם, וזה בהחלט גלגל הצלה משמעותי בתקופה רבת התהפוכות הזו.\nהחברים הם קבוצת תמיכה נהדרת: עוזרים ברגעי מצוקה, שמחים כשקורים דברים טובים, מבינים את חשיבותם ומשמעותם של מה שקורה, ללא הסברים מיותרים. תרופת נגד מיידית הנותנת מענה לתחושת הבדידות והתלישות של חבריה.\nיתרה מכך, הם הופכים להיות הזהות של המתבגר. מאחר והוא נמצא בשלב של בניית דמותו הבוגרת, הוא עדיין לא לגמרי יודע מי הוא ומה הוא, והחברים משמשים לו סוג של מראה. דרכם הוא מבין טוב יותר את עצמו. זו גם הסיבה שהם נראים כל כך דומים זה לזה. בוחרים את אותם פריטי לבוש, מאמצים תסרוקת זהה, עוטים על עצמם סמלים וקישוטים בסגנון דומה, קעקועים, פירסינג, תכשיטים ואביזרים למיניהם, וכך הם מגדירים מיד את השתייכותם לאותה קבוצה באופן שאין לטעות בו. בדרך זו הם גם מבדילים עצמם מקבוצות אחרות של מתבגרים וכמובן מעולם המבוגרים.\nלהיות חלק מקבוצה בגיל ההתבגרות זה חשוב. אפילו הישרדותי, וכל זה טוב ויפה, אלא שקבוצה יכולה גם לקחת למקומות פחות טובים, במקרים בהם נורמות ההתנהלות שלה מעודדת התנהגויות סיכוניות, הפרת נורמות חברתיות, התנהגות אנטי-חברתית או קיצונית. ומזה אנחנו חוששים, ובצדק.\nמתבגרים אכן נוטים לקחת סיכונים: ללכת על הקצה, לטעום ולהתנסות, לבדוק עד כמה ניתן למתוח את הגבולות. וכמובן שיש גם לחץ חברתי: \"כ-ו-ל-ם עשו את זה\". אף אחד לא רוצה להיות חריג או יוצא דופן. אף אחד לא מוכן שיחשדו בו שהוא לא ראוי. פחדן. חנון. שחלילה הקבוצה תקיא אותו מתוכה, כי זה באמת סוף העולם עבור מתבגר.\nועם כל זה אנחנו צריכים להתמודד. ובמיוחד עכשיו, בתקופה הקרובה של החופש הגדול.\nאז מה יש ביכולתנו לעשות על מנת, בכל זאת, לעמוד מנגד ולהשפיע?\nגם אם הייתם ילדים טובים, עדיין עברתם למצב צבירה חדש ושונה מכל מה שהכרתם עד אז: החברים היו הכי חשובים בשבילכם, ביליתם מחוץ לבית יותר מאשר בתוכו, לא כל כך שיתפתם את ההורים במה שקורה לכם, ואולי אפילו כן עשיתם דברים אסורים פה ושם, אפילו בקטנה. תרגיל חשוב מאוד שיעזור לכם להיכנס באמת לנעליים של המתבגרים שלכם ולהבין את המניעים והצרכים שלהם מבלי להיבהל כל כך. עכשיו אפשר להתחיל.\nלא יעזרו, ובטח לא יקדמו, כל האמירות בנוסח: \"פעם ילדים לא העיזו לעשות דבר כזה\" או \"אנחנו לא היינו כאלה\". נכון! גם העולם היה מאוד-מאוד שונה, כך גם הצפיות והמעורבות של הורים, ובכלל ההיררכיה בין מבוגרים לילדים. כן-כן, אתם צודקים. אז מה זה אומר לנו? שכדאי שנערך באופן שונה, נעמיק את הבנתנו ונשכלל את תיפקודנו כהורים. והיום אפשר ללמוד את כל זה!\nמתבגרים ידועים בחיבתם לקצוות. לאתגר את המערכת ואת עצמם. לעשות גם דברים אסורים, שאם לא, מה כל הקטע? סוג של מבחן אומץ, לדעת עד כמה אני מעז, עד כמה אני מסוגל לקחת סיכונים. זהו חלק מהמרד. פעמים רבות לא נדע בכלל שזה קרה, זה לא משהו שמשתפים בו הורים. במקרים שזה כן יגיע לאוזנכם, אנא רסנו את הפאניקה וההטפות. כן זה מאכזב, כן זה מדאיג, אפילו מכעיס, יחד עם זאת הזכירו לעצמכם שאתם עדיין רוצים להיות הכתובת שלהם, גם כשהם בצרה.\nהמידע זורם אלינו מאמצעי התקשורת וכמעט כל יום, לצערנו, מתפרסמת ידיעה הנוגעת לנושא: מתבגרים ששתו יותר מדי, לקחו חלק בקטטה במועדון, ונדליזם, גנבות, שאיפת גז מזגנים וכו'. זו הזדמנות מצויינת להתחלה של שיחה. הקפידו לא להיכנס יותר מדי לתפקיד ההורה הדידקטי והמסביר, ולעומת זאת נצלו את ההזדמנות להקשיב למה שיש להם להגיד והרחיבו את השיח עד כמה שניתן.\nכמו למשל איך שותים נכון (לא על בטן ריקה, לא לערבב משקאות), מה ההבדל בין בירה לוודקה (רמז: אחוזי האלכוהול), מה קורה כששותים הרבה יותר מדי (מהתייבשות ועד הרעלת אלכוהול), וכמה זה מסוכן להשאיר חבר ישן לבד אחרי ששתה. מה זה בעצם משקאות אנרגיה (סוכרים וקופאין ברמות מטורפות),\nמה הבעיה עם נרגילה (עישון נרגילה אחת היא כמו עישון של חפיסת סיגריות שלמה) ושאין דבר כזה \"סמים קלים\" (גם הם ממכרים ויש להם תופעות לוואי מתמשכות כמו ירידה בזיכרון). שלא תחשבו שאם לא מדברים על זה - זה לא קיים, וחשוב שהידע הזה כן \"ישב בראש\".\nאת זה תגידו להם כשהם יפטרו אתכם במשפט \"נו, אמא, אבא, אני כבר יודע את כל זה...\". לפעמים הידע הזה יכול להציל חיים, וכדאי שמישהו מהחברים יספק אותו. כבר קרו יותר מדי מקרים שנגמרו באסון שיכול היה להימנע אם רק... בשביל לעזור לחברים שלהם - הם כן יסכימו להקשיב יותר.\nככל שתכירו טוב יותר את החברים של הילדים שלכם - כך תרגישו בטוחים יותר. התכנסות סביב אוכל זה תמיד רעיון מוצלח, ובטח כשמדובר במתבגרים שכל הזמן מורעבים. שימו לב לא להתנפל ולתחקר וגם לא להתאמץ להיות נחמדים מדי. התעניינות קלילה ובלתי מחייבת - זה המינון. הזכירו לעצמכם שמתבגרים ישמחו לדבר עם מבוגר שהוא לא ההורה שלהם, קרי אתם. נסו את זה בבית.\nהעלו על נס מקרים בהם הילד שלכם הביע דעה מנוגדת לרוב. אל תפספסו את הרגע, כי זו בדיוק ההזדמנות שלכם להעביר לו את המסר - עד כמה זה חשוב להיות בעל דעה משלך, גם אם היא שונה מדעתם של אחרים. בואו נקווה שבהמשך זה יעזור לו, כשיצטרך לעמוד מול לחץ חברתי בלתי מתפשר.\nכי זה בעצם הכלי המרכזי והכי יעיל שיש לנו. זה אומר ללמוד לדבר עם המתבגר בכבוד, לסמוך עליו, לתת בו אמון ולומר לו זאת, לחפש דברים טובים שהוא עושה ולחזק אותו, למצוא תחביב משותף, לייצר זמן איכות יחד סביב משהו מהנה, לשתף אותו בעולמכם בגובה העיניים, להתייעץ איתו בדברים המטרידים אתכם, לא לעשות עניין מדברים שוליים שאפשר לוותר עליהם, להתייחס אליו כמו אל גדול.\nנהפוך הוא. כבר בגיל צעיר אפשר לחפש ולמצוא הזדמנויות להעביר את המסרים החשובים לנו בנושא הזה, לומר את דעתנו, לספק ידע ולהעמיק את הקשר, בכל דרך\nאפשרית, עם הילדים שלנו.\nחופש טוב ובטוח,\nשלכם, אלי"}
{"article_id": "0,7340,L-4403257,00.html", "header_title": "שלא ישעמם: הפעלות לילדים בפחות מ-40 שקלים", "full_text": "בשבוע שעבר פורסם סקר שערכה התנועה החברתית הירוקה מראשון שגילה כי\n.\n\t השילוב בין המצב הכלכלי המורכב יחד עם מחירי הקייטנות שעלו באופן משמעותי פשוט השאירו ילדים רבים בבית.\nהנטייה הראשונה של ילדים, ולא חשוב באילו גילאים, היא להתיישב מול מסך הטלוויזיה או לגלוש במחשב ולהתנתק מהעולם. ההורים, כמובן,\nפחות נלהבים ונאלצים לתמרן בין עבודה לבית וסידור לילדים.\nאך מסתבר שניתן להעסיק את הילדים ימים שלמים בפעילויות חינוכיות מעניינות, מלמדות והכי חשוב מהנות. שיהיה ברור, לא מדובר על למידה או על פיתוח מיומנויות מוטוריות או רגשיות תוך כדי עבודה, אלא על הנאה צרופה עם ערך מוסף.\nהכנו במיוחד עבורכם רשימת פעילויות לחופש, במחיר של כניסה בודדת לבריכה - ואפילו פחות. בחרנו רק משחקים שיכולים למלא יום שלם או שעות חוזרות של פעילות מהנה.\n\"20 דברים ש...\" היא רשימת משחקים לפי נושאים. מדובר בקלפי משחק עם משימות שונות שפיתחה נטע סילוני, אמא לשלושה ומפתחת תכנים חינוכיים. סילוני אספה את הפעילויות שהיא יצרה לילדים הפרטיים שלה, החל ממסיבת פיג'מות, פעילויות לרכב ועד הכנה לכיתה א'. את הכל היא ערכה, ושלחה לעיצוב מקסים.\nהתוצאה: כרטיסי משחק המיועדים לפעילויות בבית ומחוצה לו, במכונית, למשל, או אצל סבא וסבתא, כאשר בכל קלף יש הצעה לפעילות אחרת. נתקעתם עם חבורת בנות משועממת במסיבת פיג'מות? זה הזמן לשלוף את החבילה הוורודה ולדאוג לתעסוקה. הילדים מבלים אצל סבא וסבתא? כדי שלא ישתעממו שלחו איתם את הערכה.\nגילאי 4-12 וכמובן להורים ולחברים.\n19 שקלים לרוב הערכות ו-29 שקלים לערכת הכנה לכיתה א'.\nגם מעניין, גם מעסיק את הילדים במשך ימים וגם לא תופס מקום על המדף. אצלנו הכרטיסים נשלפים בכל פעם שהמשפט \"אמא משעמם לי\" עולה.\nבכל חנויות הספרים, היצירה והילדים\nהערכה, ששימשה אותנו לבית מארח, נשלפה שוב לשימוש חוזר לקבוצת ילדים בני תשע. מדובר בערכת הפעלה שפיתחה דקלה עמית, מרפאה בעיסוק ומפתחת תכנים. ניתן למצוא אותה בשני נושאים: פלאי הטבע או קסמי מדע. הפעילות משלבת תוכן, תנועה, אתגרי חשיבה ומוטוריקה עדינה, כך שהיא יכולה להוות גם סוג של הכנה לכיתה א' למעוניינים לתרגל את הילדים בתחומים אלו, אבל בהחלט מיועדת גם לגדולים יותר תלמידי בתי הספר היסודיים.\nמה בערכות? הסברי אוריגמי, כדורגל עקרבים, מרוץ זנבות, משחק חיפוש עקבות, סודוקו מיוחד הקשור לנושא, משימות מדע, חידות מדעיות, יצירת הר געש ועוד. הכל נגיש ומוסבר ומעניק שעות של הפעלה.\nלגילאי ארבע ומעלה, וגם ההורים יהנו מהפעילויות. ככל שהילדים גדולים יותר הם יכולים לעבוד לבד לפי ההוראות. בני 10 ומעלה יכולים לבצע מהכל לגמרי לבד.\n40 שקלים לערכה שנשלחת לכם במייל.\nהילדים נהנו וגם למדו, ובעיקר לא ישבו ליד הטלוויזיה או המחשב.\nלהיט שהגיע לארץ לפני כשלוש שנים ומאז עבר עדכונים, כך שכעת הוא מיועד גם לבנים ולא רק לבנות. מדובר בערכות עיצוב המגיעות בחוברות ספירלה או תיקיית קרטון ובה סטודיו לעיצוב דוגמניות, מכוניות, בתים, חיות ועוד. מדובר בערכות מוצלחות במיוחד כיוון שהן מאפשרות לצייר או לעצב גם כשהילד קטן יחסית. בכל ערכה ישנן שבלונות העוזרות לדייק בציור. למעשה מדובר בערכות שניתן להשתמש בהן עשרות פעמים ולצייר ולצבוע.\nהחל מגיל ארבע, אבל בהחלט גם לגילאי 10-11, לבנים ולבנות\nהחל מ-30 שקלים\nאצלנו מסתובבות שלוש ערכות כאלה, של חיות, מכוניות ופיראטים. הנסיינים נהנים לצייר ולצבוע, גם בנסיעות ארוכות ולא רק בבית. מדובר בפיתוח יכולת לתכנן וכמובן מוטוריקה עדינה. מומלץ.\nבחנויות היצירה, חנויות הצעצועים וחנויות הספרים.\nערכות היצירה של ארטזוקה, המיובאות על ידי חברת \"בי גיפטס\", שמות דגש על איכות הסביבה ומחזור ומעבירות זמן ארוך של יצירה, חיבור והרכבה. רוב ערכות היצירה שיש כיום בשוק מדברות יותר לבנות, ואילו כאן ישנה הצעה ליצור פריטים שונים לבית, חייזרים ועוד - מה שמפתה גם את הבנים. החומרים מהן עשויות היצירות הם האריזות עצמן, כך שמדובר בחומרים ממוחזרים וידידותיים לסביבה.\nעל האריזה מצויין שזה מתאים מגיל חמש, אבל גם צעירים יכולים להתנסות, כמובן שעם עזרה של ההורים. בני שבע עד עשר נהנו מאוד, וגם בת ה-13 נמצאה עוזרת ונהנית.\n39 שקלים לחבילה המכילה כ-15 ערכות יצירה קטנות\nהילדים נהנו מאוד והם דואגים לקחת את הערכה, בצירוף דבק, גם לבילויים בחוץ, כמו מסעדה, חברים ועוד.\nבחנויות היצירה, הצעצועים והספרים\nמדובר בערכות ארוזות בתוך מארזי מתכת יפים ודקים, המיועדים לילדים שמתעניינים במדע או כאלה שההורים רוצים לעודד אותם להכיר את הנושאים. את הסדרה יצרה ענבל ישראל, אחרי שנים של עבודות הדרכה שונות, ויש בה ארבעה מארזים ובכל אחד מהם 20 כרטיסיות עם רעיון לניסוי מדעי, הכולל הדרכה והסבר מלא על התופעה המדעית. ארבעת הנושאים הם: קסמי מדע, מדע בבית, מדענים צעירים וחמשת החושים.\nבכל מארז יש רעיונות לניסויים מרתקים ובעיקר לפעילויות שניתן לחזור עליהן מספר פעמים או לשמור שוב לאחים הקטנים. והכי חשוב: מדובר בערכות דקיקות שלא תופסות מקום גדול על מדף הצעצועים, העמוס ממילא.\nלגילאי ארבע ומעלה ולכל מי שמתעניין במדע. מוצלח במיוחד לילדים בגילאי בית הספר היסודי.\n25 שקלים\nהערכות מלמדות ילדים לשאול שאלות, לנסות לשער תשובות ולהבין מהם ניסויים. אפשר להתמודד עם המשימות באמצעות הדברים שיש בבית, כך שהערכות מספקות זמן איכותי לילדים בלי צורך לקנות דברים נוספים.\nישירות\nאו בחנויות\nהילדים כבר ליד המחשב? במקום להוציא אותם משם אפשר לגייס אותו לטובתנו וללימוד ושיפור מיומנויות בחופשה. שלושה אתרי ילדים חינוכיים קיימים בארץ, ומיועדים לקהל הצעיר. שלושתם מלווים על ידי מומחים ואנשי חינוך.\nאתר לימודי מבית מט\"ח (המרכז לטכנולוגיה חינוכית) המכיל משחקים המפתחים חשיבה תוך מתן דגש על חווית ההנאה וההצלחה. באתר פעילויות בהתאם לתוכנית הלימודים של משרד החינוך לילדי הגנים והכנה לכתה א'.\n:\n\t אלפי היא דמות המלווה את הילדים באתר ודרכה לומדים ומבלים. באתר ניתן למצוא לומדות, משחקים אינטראקטיביים, סיפורים, פאזלים ופעילויות לימודיות נוספות שיצרו מומחים מובילים בתחום החינוך והתפתחות הילד. הפעילויות ב\"אלפי\" נבנו בצורה מאפשרות לילדים למידה תוך כדי משחק ומתמקדות בפיתוח מיומנויות חינוכיות כגון: שפה וקריאה, מספרים וחשבון, מיון, פתרון בעיות, הגיון, וחשיבה ביקורתית.\n:\n\t אתר אינטרנט המלווה את ערוץ הטלוויזיה, שם ימצאו הילדים את כל הדמויות המוכרות להם מלוח השידורים, המצוירות והאמיתיות (כמו יובל המבולבל או מיכל צפיר). האתר מאפשר לשחק עם הדמויות, לענות על חידות וישנו גם איזור שלם הקשור להכנה לכיתה א'.\nלגילאי 3-7, גם כאלה שסיימו כיתה א'.\nהסוד של מיה: 29 שקל לחודש אחד; אלפי: 69 שקלים לשלושה חודשים; הופ: 22 שקלים לחודש. בכלהאתרי יש אפשרות לפעילויות בחינם - אך באופן מוגבל.\nעולה הרבה פחות מכרטיס לבריכה - ויש לכם מנוי לכל החודש. הנסיין שלנו, שסיים כיתה א', התלהב ונהנה מכך שניתן להפעיל לבד את האתרים כיוון שישנה קריינות לכל דבר.\nישירות באתרי האינטרנט\nערכות הארכיאולוגיה כוללות דמויות של דינוזאורים, קדמונים במצרים העתיקה ועוד, ותם הילדים צריכים לגלות. איך זה עובד? הם מקבלים לידיהם גוש גדול של גבס ובתוכו הדמויות מתחבאות. הילדים צריכים לחשוף את הדמויות על ידי חציבה איטית וזהירה בגוש הגבס.\nבחלק מהערכות לאחר שחושפים את הדמויות ניתן לשחק עימן או להרכיב חלקי חיות או חלקי דינוזאורים. ניתן למצוא את ערכות דומות של מספר חברות ובגדלים שונים, חלקן יקרות וחלקן זולות.\nלכל הגילאים, בעיקר לילדים שאוהבים ארכיאולוגיה\nהערכות הקטנות עולות 39 שקלים\nבכל חנויות היצירה והצעצועים\nהילדים נהנו - ההורים קצת פחות. הערכה מקסימה אבל מלכלכת ואם נותנים לילדים לחצוב כדאי להתכונן לאבק גירי מלכלך. מומלץ לארגן משטח נוח לניקוי או לעשות את הפעילות במרפסת או בחצר.\nאיזה ילד לא אוהב פלסטלינה? ערכות היצירה בפלסטלינה של חברת \"פלדע\" יכולות להוות תעסוקה ובילוי של הילדים וההורים בחופשה. הערכות מוצעת בשישה נושאים: ספארי, הבנאי, דוכן פירות, בר בורגר, עולם הדינוזאורים ואנטרקטיקה. כל ערכה כוללת שלוש תבניות להכנת דמויות או דגמים באותו נושא, וכמובן חוברת הוראות מפורטת לילדים.\nלילדים בני ארבע-חמש שיודעים לעקוב אחרי הוראות ולהתמודד עם מוטוריקה עדינה.\nכ-15 שקלים לערכה\nבחנויות הצעצועים והספרים\nאם שומרים את ההוראות ניתן בכל פעם רק לקנות פלסטלינה תמורת שקלים בודדים ולחזור על הפעילות שוב. מעודד קשר עין-יד, יכולת להתמודד עם הוראות ומשפר מוטוריקה עדינה. הילדים אהבו וההורים נהנו מערך מוסף.\nעוד לא החלטנו אם מדובר בספר או בערכת יצירה, מה שבטוח מדובר במוצר שמעביר הרבה זמן איכותי ויצירתי. את הספר קיבלנו מחברה בתקופה שניתן היה לקנות אותו רק בחנות מוזיאון תל אביב (והיום, לשמחתי, ניתן להשיג אותו ברחבי הארץ). כשמו כן הוא: מאפשר לילדים לצייר ולשרבט. מדובר בשילוב בין ספר לחוברת צביעה עם הוראות, ולכן הוא מעניק שעות ארוכות של פעילות ויצירה לילדים בעלי דימיון.\nגילאי 4-12 וגם לאחים הגדולים ולהורים\n25 שקלים\nבחנויות יצירה\nמפתח יצירתיות ומוטוריקה עדינה. מאפשר גם לילדים פרפקצוניסטים לצייר בלי להיות מתוסכלים, כיוון שהבסיס קיים בספר. מומלץ לילדים אוהבי ציור ויצירה וגם כספר שנמצא ברכב לנסיעות או לטיולים."}
{"article_id": "0,7340,L-4407982,00.html", "header_title": "רוצים שהחופש יעבור בכיף גם לכם? תשחררו!", "full_text": "החופש הגדול בעיצומו ובימים אלו אני פוגשת שני סוגים של הורים: אלו שמרגישים שגם הם יצאו במובן מסויים לחופש, אפילו שהם ממשיכים לעבוד כמעט כרגיל (רק בלי ההסעות, הסנדוויצ'ים, שיעורי הבית ושאר המטלות) ולעומתם, כאלו החווים את החופש כביצה טובענית ומאיימת, מציאות אמורפית חסרת גבולות. להורים מהסוג השני קשה להתמודד עם ילדים הישנים עד אמצע היום, מתבטלים ללא תקנה, מבלים המון שעות ברביצה מול מסכים, מסתובבים להם בין הרגליים בחוסר מעש ובהבעה רוטנת, או, גרוע מכך, ברחובות עם חברים לא ממש מוכרים, עד שעות לא סבירות בעליל.\n:\nואני מוצאת עצמי תוההף למה זה קשור, ההתייחסות הכה-שונה לחופש הגדול: לאישיותו של ההורה? לזו של הילד? לגילו? מיקומו במשפחה? למקום בו המשפחה גרה? לכמה ההורה עסוק, במה הוא עובד, באיזו שעה הוא חוזר הביתה כל יום?\nכמובן שכן, אבל לא רק. כמו שאני רואה את הדברים הכל קשור לדבר אחד בסיסי ומהותי: היכולת לשחרר. עד כמה אדם יודע באמת לשחרר, להרפות, להניח לזה. לתת לדברים פשוט להיות. מבלי לתפעל, לכוון, להנחות, מבלי להיות בשליטה. \"משימת חיים\", כמו שאומרת המורה שלי לטאי-צ'י - ואני לגמרי מסכימה איתה. זה הדבר הכי מאתגר בעולם, הכי קשה. ובחופש הגדול היכולת הזו שלנו נבחנת בתנאים מכבידים במיוחד: ימים על ימים נטולי מסגרת ברורה, כשאין כמעט \"צריך\", כששום דבר לא קבוע מראש, כשהילדים רק רוצים שנעזוב אותם במנוחה.\nאז מבחינתי מדובר בהזדמנות פז לעצור לרגע ולחקור מעט יותר לעומק את הנושא הזה, שחרור. איפה עוד קשה לנו לשחרר בהורות שלנו, מה הבעיה בזה ומה אנחנו יכולים לעשות על מנת להתקרב עוד צעד לקראת המטרה הכל כך חשובה הזו.\nוכמובן שהשחרור של הילדים - הוא גם השחרור שלנו. כבר הבנתם את זה, נכון?\nהיינו רוצים לשמור על הילדים שלנו כעל אתרוג יקר ערך. לדעת תמיד-תמיד, בכל רגע נתון, איפה הם ועם מי, מה קורה להם\nזה בדיוק המתכון לגידול ילד חרד. המסר המועבר כאן הוא שהעולם הוא ג'ונגל מפחיד ואם אמא ואבא הגדולים מפחדים - מי אני הקטן שיעמוד מול כל זה?\nילדים רוצים וצריכים להרגיש בעלי יכולת. כן, יש סכנות בחיים. יחד עם זאת, חשוב שנספק להם הזדמנויות להתמודד עם משימות הדורשות עצמאות ובגרות, אחריות ופתרון בעיות. חשוב שנאפשר להם לאמן את השרירים ולפתח תחושת מסוגלות. לרכוש ניסיון חיים וביטחון עצמי. כל פעם קצת, בהתאם לגיל - ועוד טיפה. לאתגר את הילדים ובמקביל ללמד את עצמנו לסמוך עליהם. מתישהו צריך להתחיל עם זה. אז מתי? ובכן, עכשיו.\nכמה אנחנו רגועים כשהילדים שלנו עושים דברים חשובים, דברים שצריך. כמו מה למשל? הכי הכי אלו שעורי בית. הם עומדים במקום הראשון של כל הזמנים. ברגעים אלו הילד שלנו עושה דבר מאוד-מאוד חשוב, אין שאלה בכלל, ואנחנו רגועים ומאושרים.\nגם כשהם הולכים לחוג, מתאמנים בנגינה, בונים בלגו, מציירים, ואפילו משחקים עם חבר - אנחנו רגועים. הכל בסדר, הילדים עושים דברים בעלי ערך. כך גם כשהם עסוקים במטלות השגרה - אוכלים, מתקלחים, ישנים.\nאבל מה עם להימרח על הספה ולבהות בתקרה? מה עם להשתטות, לעשות פרצופים מול המראה, למדוד את כל הארון, לדבר בטלפון שיחות-סרק מתמשכות, להתמסר למשחק דבילי באינטרנט? אה-אה! זה כבר סיפור אחר. עם זה קשה לנו. אנחנו רוצים פעילות יצרנית - לא סתם.\nמאוד קשה לעשות כל הזמן את הדבר הראוי. תחשבו איפה וכמה אתם לוקחים \"פאוזות\" במהלך היום שלכם, במהלך השבוע, גם בקטנה. ואם לא - מה המחיר שזה גובה מכם. גם הדברים ה\"לא חשובים\" לכאורה - הם מאוד חשובים. לשחרר כמה ברגים במוח, לעשות כלום ורבע, לנוח מהצורך להיות חכמים, ידענים, מרשימים, מרַצים. \"לבזבז\" את הזמן בלי נקיפות מצפון, להיות שטחיים וסתמיים. כיף! ואתם יודעים מה?\n.\nסמכו על הילדים שלכם שמתישהו הם ימצו ויתחילו לחפש עיסוק של ממש. מתי? כשאתם תשחררו באמת.\nבכולנו זה קיים, רק במינונים שונים. יש לנו דעות והשגות על מה ומי שנמצא סביבנו, ולא פעם אנחנו גם מבטאים אותן בקול רם. בוודאי כשמדובר בילדים שלנו, שהלא זה חלק מהתפקיד ההורי: לחנך, להעיר, לתקן, לגעור - ללמד אותם מה נכון ומה לא. באופן טבעי איתם אנחנו הרבה יותר רגישים, שהרי הם חלק מאיתנו, מייצגים אותנו בעולם - וכדאי שזה יראה טוב! אנחנו גם יותר מודאגים לגביהם - איזה אנשים הם יהיו, איך יראו חייהם.\nוהנה אנחנו מוצאים את עצמנו, שוב ושוב, מבקרים את הילדים, כועסים עליהם, \"מחנכים\" אותם ומנסים לנחם את עצמנו שאין מה לעשות, ככה זה (גם) להיות הורים.\nכשאתה חי בתחושה מתמדת שהאח הגדול צופה בך, בוחן אותך ואת מעשיך ומדרג אותך - יכולת התיפקוד שלך נפגמת. הביקורת והשיפוט מקטינים, פוגעים בדימוי העצמי ובתחושת הביטחון ומיצרים את צעדיהם של הילדים.\nכן, זה כמעט בלתי אפשרי לא להיות ביקורתי. אך יחד עם זאת זה כן אפשר להיות מודעים לזה ולנהל דיאלוג פנימי עם האוטומט שלנו. להפנות את המבט לחצי הכוס המלאה, לחזק את הטוב, לראות את הקסם ולהעצים את הילד שלנו. לא תאמינו כמה השחרור הזה ישחרר גם אותו לצמוח ולנסוק לגבהים חדשים.\nזה הרי ברור שאנחנו רוצים לדעת כל מה שקורה לילד שלנו: עם מי הוא שיחק ומי העליב אותו, מה קרה היום בבית הספר, עם החברים, המורה, במי הילדה מאוהבת ומה היא מספרת עלינו וכמובן - מה קורה שם לעזאזל מאחורי הדלת הסגורה? בתפיסה שלנו זה חלק מהאחריות ההורית, וכן, יש פה גם רצון אנושי להיות כמה שיותר בשליטה על מה שחשוב לנו.\nילדים לא רוצים לספר הכל. זה לא מעניין אותם ואין להם שום עניין בלספק לנו \"יומן קריאה\" על בסיס יומי. מבחינתם הם חיים את הרגע והרגע הזה כבר עבר.\nויש כאן, כמובן, גם עניין של פרטיות. כמו שאתם רוצים שהם יכבדו את שלכם - כך גם לילדים יש עולם פרטי. כשהם גדלים זה הופך להיות יותר ויותר משמעותי ומגדיר עבורם את הנפרדות שלהם מהוריהם. איך אפשר להיות נפרד ועדיין לספר הכל להורים?\nרוצים בכל זאת להיות הכתובת שלהם לדברים החשובים באמת? אל תתעקשו שיגלו לכם הכל, ובמקביל\nבעינינו כמובן. משום מה נדמה לנו שאנחנו יודעים תמיד מה הדבר הנכון לעשות. הרי יש לנו ניסיון חיים כה עשיר, עברנו לא מעט התנסויות ולמדנו דבר אחד או שניים - אז למה הילד שלנו צריך לעבור שוב את דרך החתחתים הזו? אנחנו מתים להעביר להם את כל הידע והחכמה שרכשנו, כמהים לעזור להם לעשות קיצור דרך (אם אפשר על משטח מרופד וססגוני), אז מה לא בסדר בזה? לְמה יש להם הורים?\nכשאנחנו מנהלים את הילד שלנו, מסמנים לו את השבילים ועוקפים עבורו מהמורות, אפילו שזה נעשה ממקום הכי אוהב ואכפתי שקיים, אנו מצרים את צעדיו. מונעים ממנו לחקור, להתנסות, לגלות בעצמו, להתפתח. וכן, אפילו לטעות. הרי ככה לומדים באמת - למרות שזה קשה לנו ביותר לעמוד מנגד ולראות אותו נכנס לאין כניסה כשעוד רגע הוא ישלם על כך במזומן.\nמעבר לכך - קצת צניעות, חברים. גם אנחנו לא יודעים תמיד מהו הדבר הנכון. תנו לו לגלות את האמריקה שלו, ואולי היא תהיה נכונה וטובה עבורו יותר מזו שלנו.\nבגיל צעיר זה אומר לשחרר אותם לבחור לבד בגדים, חברים וחוגים. מאוחר יותר זו מגמה, בני זוג ועיסוק בחיים. אך כשמתחילים בגיל צעיר - מגיעים למיומנות והישגים טובים יותר בהמשך.\nשכמה שהן טובות, הן עדיין שלנו, מונעות ממנו להפעיל את הגלגלים בראש באופן עצמאי, ולהרגיש מחוייב להן. גם פה אנחנו מדברים על שריר הדורש אימון.\nחופש טוב ומשוחרר לכולכם,\nשלכם, אלי"}
{"article_id": "0,7340,L-4392721,00.html", "header_title": "עבדים של חודש יוני: אולי די עם מסיבות הסיום?", "full_text": "השבוע הייתי אמא מזניחה ביותר. נאלצתי לעבוד במקום להגיע למסיבת סוף השנה הכיתתית של האמצעית (כי בשכבתית הראשונה כבר היינו). כאילו לא מספיק שהיא אמצעית, בתי יחידה בין בנים ובגיל ההתבגרות, עכשיו אני גם מספקת לה נושא שיחה משמעותי לספת הפסיכולוג - אמא פספסה את מסיבת הסיום.\nבתוך כל ההכנות, אפיית עוגות וחיפוש אחרי גרבים לבנות עד הברך וגופיה כתומה ועוד פריטים שממש אין לי בארון אבל הילדים חייבים למסיבות, נזכרתי בהוראות החדשות שיצאו ממשרד החינוך והתייחסו למסיבות בגני הילדים. מי שלא היה בהפקת ענק בגן תת-חובה לא יבין על מה מדובר. הורים מצוידים במצלמות, פעוטות לבושים יפה וסבתות נרגשות - כולם נדחסים בגן הילדים בדיוק ביום הכי חם בשנה, כשהמזגן מקולקל, לחגוג סוף שנה. המסיבה ארוכה, הילדים עצבניים ובדרך כלל מסרבים לשתף פעולה אחרי כמה דקות."}
{"article_id": "0,7340,L-3396395,00.html", "header_title": "למה מרגישים בחילה בנסיעות?", "full_text": "נסיעה שגרתית, לא ארוכה מדי, והילדים במושב האחורי כבר רוצים\nאבל התופעה פוקדת לא רק ילדים. אתם התעניינתם בקשר שבין נסיעה לבחילות, האם זו תחושה שתלווה אותנו בכל פעם שהנהג מסובב את המפתח, ומה ניתן לעשות. והנה אנחנו משיבים.\nמכילה את איבר שיווי המשקל. תנודות הנוזל שבתוכה מאפשרים לנו לחוש בתזוזת הגוף ובתנועה לכל הכיוונים. העיניים מבחינות כידוע במראה התנועה. קולטנים על גבי העור מאפשרים לחוש במגע בקרקע, והשרירים משדרים למוח באיזו תנוחה נמצא הגוף.\nהתחושה הזו אופיינית במיוחד לילדים. מוחם עדיין אינו מיומן בעיבוד מידע מנוגד באשר למיקום, לתנוחה ולתזוזות. עם זאת, גם מבוגרים רבים תקועים עם בחילת הנסיעות, במיוחד כשישובים במושב האחורי, משם מוגבל המבט לתנועה שבחוץ. הבשורה היא שאת הבחילות וההקאה ניתן למנוע:"}
{"article_id": "0,7340,L-4298652,00.html", "header_title": "\"זה לא פייר!\"; להתמודד עם הילד המתוסכל תמיד", "full_text": "מכירים את הילד המתוסכל תמיד זאטוטון בן ארבע, חמש (ואם לא טיפלנו בזה זה אז הוא יהיה בוגר יותר), מתוק להפליא, יפה ונבון, המסתובב בעולם בהבעה של חוסר שביעות רצון. תמיד תהיה על פניו הבעה בסגנון של \"אכלו לי-שתו לי\": שפתיים מופשלות מטה, הבעה כעוסה ואומללה וטון דיבור טענתי עד יללני. יצא לכם לפגוש אחד כזה?\nלי יצא, והרבה יותר מאחד. אני פוגשת אותו לפחות פעם בשבוע, דרך ההורים שלו המגיעים אליי לייעוץ. הם מתארים אותו כילד תובעני, לא מרוצה בעליל, מתווכח על כל דבר, פותח משא ומתן על כל בקשה, תמיד מרגיש שאחרים מקבלים יותר ומרוויחים יותר ממנו, ובכלל, כמו שהוא רואה את הדברים, \"החיים ממש לא פיירים ולא הוגנים וכולם נגדו\".\nגם הם, הוריו, לא מלקקים דבש. מאוד קשה להם. קשה להתנהל עם ילד כזה, קשה לקיים שגרה נורמלית וזורמת, כשהם יודעים היטב שרוב הבקשות שלהם, לאורך כל היום ובכל עניין, ידחו על הסף או יפתחו דיון סוער שיסתיים בבכי וסצנות קורעות לב. הם מוצאים עצמם הולכים סביב ילדם הקט על בהונות, מנסחים את האמירות שלהם באופן פתלתל, מסורבל, הססני-משהו - והחוויה השלטת היא של חוסר אונים ועייפות אין-קץ.\nחלקם מייחסים זאת לאופיו של הילד: אומרים עליו שהוא עקשן, מפונק, וכחן, ומכים על חטא. אחרים רואים בהתנהגות הזו עדות לאינטליגנציה גבוהה מן הרגיל וקשה שלא לשמוע בין המילים, כשהם מתארים לי מצבים מאתגרים מחיי היום-יום שלהם, שיש פה גם גאווה בלתי מסוות: \"הוא כזה חכם! אי אפשר לעבוד עליו, קולט אותנו בצ'יק! לא פרייר!\".\nמה האמת? האמת היא שמדובר בילד שלא יודע, שאין לו שמץ של מושג, איך להתמודד עם מצבים בהם הוא רוצה משהו ולא מקבל, כשאומרים לו לעשות משהו שלא מתאים לו או כשמבקשים ממנו להתאפק ולחכות. כשזה קורה, בשנייה אחת מהירה, נוצר בתוכו פער בלתי ניתן לגישור, ובלתי נסבל מבחינתו, בין מה שהוא רוצה שיקרה לבין מה שקורה בפועל. פער בין הרצוי למצוי. וזוהי, חברים, בדיוק ההגדרה לתסכול. הילד המתוק שלנו חווה תסכול.\n\"אז מה?\", אני שומעת אתכם מגיבים בקוצר רוח, \"מה קרה? למה תמיד הוא צריך לקבל את מה שהוא רוצה מתי שהוא רוצה? מי אמר שילדים צריכים לעשות רק מה שמתאים להם?\". והנה קופץ מתוכנו ההורה המותש, החי בתחושה שהוא נותן ונותן ולעולם זה לא מספיק.\nודאי שלא, יקיריי, ממש לא אפילו. אתם לגמרי צודקים. אלא שהיכולת הזו היא נלמדת, לא נולדים איתה. ומישהו (קרי אנחנו, ההורים) אמורים ללמד אותם לחיות עם הפער הזה מבלי להתמוטט בכל פעם מחדש. אנחנו אלו שצריכים לאמן אותם לעשות את הסוויץ' הנדרש על מנת ליישר קו עם דרישות המציאות. ואם לא לימדנו - איך ידעו?\nעיצרו רגע וחישבו: כמה פעמים הייתם מתוסכלים היום? פעם, פעמיים? אולי עשר או עשרים? \"מי סופר?\", אתם אומרים לעצמכם. ובאמת, מי?\nהחיים מזמנים לנו המון תסכול. מהשנייה בה אנו מנתקים עצמנו בכוחות-על מהחלום ומהשמיכה, מנסים להתעורר לעוד יום עמוס של פעילות, דרך מגוון של התְקלות, שיבושים, החמצות ואכזבות. באמת לא על כולם אנו מתעכבים, לא את כולם אנחנו בכלל סופרים - כי אנחנו כבר למודי ניסיון. אנחנו יודעים ש\"ככה זה\".\nובאמת, ככה זה. מה לעשות? יש עוד אנשים סביבנו עם רצונות שלא פעם סותרים לשלנו, לא על הכל יש לנו שליטה, ויש המון דברים שאנחנו עושים, על בסיס יומי, שממש, אבל ממש לא בא לנו.\nילדים קטנים באמת שלא יודעים את כל זה. מבחינתם החיים זה ההמשך הישיר של הרחם, בו הם חוו תנאי קיום אופטימאליים של הזנה תמידית, טמפרטורה מותאמת - סיפוק צרכים מושלם. מבחינתם כך זה אמור גם להמשיך הלאה, בעולם שבחוץ. אין להם שום הכנה מוקדמת לפער הזה שהם יפגשו בשנייה שיצאו לאוויר העולם: קר לי-חם לי-רעב לי-מציק לי! מה זה כאן? זה לא מתאים לי!\nככל שהם יגדלו - הרצונות שלהם יגדלו עימם ותחושת התסכול תקבל מימד חדש. כמה \"לא\" אנחנו מוצאים את עצמנו אומרים לילד בן שנתיים? \"אל תיגע בקומקום\"; \"אני לא מרשה עוד ארטיק\"; \" יונתן לא יכול היום לבוא אליך\"; אי אפשר עכשיו לרדת לגינה, נרד אחר כך\". ויש גם אמירות שלנו שלא מתיישבות עם הרצון האישי שלו: \"הולכים להתקלח!\"; \"בוא נלבש מעיל\"; \"חייבים לחגור חגורת בטיחות!\".\nלפעוט שלנו זה לא נראה. זה פשוט לא מתאים לו. באופן טבעי הוא ינסה לעמוד על שלו, לעשות שימוש בכל הכלים העומדים לרשותו (בכי, צעקות, צרחות, השתטחויות והלאה) ואם אנחנו לא נייצר משהו אחר שירגיע את הרוחות - הוא פשוט \"יעלה על גדותיו\" ויאבד את זה לגמרי.\nכשאנחנו, מסיבות כאלה ואחרות, לא מצליחים להקנות לו את היכולת החשובה הזאת, אנו מגדלים ילד אומלל: הילד המתוסכל תמיד. זהו ילד המרגיש חשוף, מאויים וחסר אונים מול כל חוויה מתסכלת. זהו ילד שחסרים לו כלים, ידע וניסיון להתמודד עם העולם. שלא פיתח את שריר הנכון שעובד בשבילו ומגן עליו. ואז, בכל פעם שקורה משהו כזה (וזה קורה כל יום, כמה וכמה פעמים ביום), הוא מתמוטט מחדש - ואנחנו איתו.\nומה יהיה הלאה בגן, בבית ספר, עם חברים? שם לא יהיו \"רחמנים\" כמונו שיוותרו לו. יהיה לו קשה להסתדר עם עוד אנשים, ולהם יהיה קשה לשהות במחיצתו. והנה אנחנו דנים את הילד שלנו לחיים של סבל מיותר.\nאז מה עושים? איך מלמדים ילד להתמודד, במקום להתמוטט, מול מצבים מתסכלים?\nזהו מושג הלקוח מהבודהיזם ומתייחס לחוקיות העולם בו אנחנו חיים: ככה זה. פעם היו אומרים לילדים על כל דבר: \"אין מה לעשות, ככה זה\". היום זו לא אופציה בכלל. הכל צריך להסביר ולנמק. ואני אומרת - דווקא כן יש מקום ל\"ככה\" הזה, בזמן ובמקום ההולמים. \"כן, אחותך מתקלחת ראשונה היום ואת צריכה לחכות\"; \"כן, אני יודעת שלא בא לך, אבל בוא עכשיו לערוך שולחן\"; \"לא, לא נצליח להיות היום גם בגינה, גם ביומולדת וגם בים. על משהו צריך לוותר. מה לעשות\".\nבין המותר לאסור, בין העכשיו לאחר כך? מה חשוב לכם? על מה אתם לא מוכנים לוותר? שאלות חשובות שיש לתת עליהן את הדעת מדי פעם, לעדכן ולרענן את החוקים. ככל שלכם זה יהיה יותר ברור והגיוני - כך גם לילדים שלכם.\nאני יודעת שקשה לכם לעמוד מול הפנים המיוסרות האלה, אבל הוא לא כזה מסכן כמו שהוא נראה. הוא יותר חסר אונים. היכולות שאתם מקנים לו כרגע - איפוק, ויתור, גמישות - הן שיקנו לו חוסן נפשי ותחושה ברורה יותר של שליטה בעצמו ובחייו. אתם מכינים אותו לחיים.\nזה מה שאנחנו ההורים צריכים לעשות. כשהוא מתפרע, בועט לכל עבר פיזית ומילולית, נהיה שם רגועים ככל שאפשר, נזכיר לעצמנו שקורה כאן משהו טוב, נתרגל נשימות ונאמר לו ברכות רבה ככל הניתן: \"אני יודעת שקשה לך חמוד שלי\" (ונתכוון לכך!). יחד עם זאת נהיה מאוד ברורים ונחושים ונעמוד על שלנו. והנה אנחנו בתפקיד המודל. כשהילד שלכם יראה שאתם עומדים איתנים מול התסכול שלו - הוא ילמד שתסכול לא הורג. יש חיים גם מהעבר השני.\nשני ההורים (במידה ויש) ועד כמה שניתן. כשהורים עובדים באופן משותף זה הרבה יותר יעיל. החל מההחלטות על מה מתעקשים ועד לשלב הביצוע. התמיכה ההדדית מחזקת ומאפשרת להמשיך בתהליך בלי להישבר.\nכמו גם במקרים אחרים בחיים - כך גם כאן. בהתחלה הילד שלכם יעמוד על שתי הרגליים האחוריות וימחה בכל דרך אפשרית. זה יראה לכם כאילו אתם עושים לו משהו נורא ואיום. אל תיבהלו. זה האוטומט שלו - להתנגד. הוא עדיין לא יודע משהו אחר ומרגיש מאוים. הפעם הבאה תהיה כבר יותר קלה ובטח זו שלאחריה.\nכמו בכל למידה חדשה גם כאן חשוב לחזק ולהחמיא בכל פעם שאנחנו רואים התקדמות בתהליך: כשהוא מתעקש קצת פחות, כשהוא נרגע טיפה יותר מהר. \"ראיתי שהיה לך קשה, אבל בסוף התגברת!\". הוא צריך לדעת שאנחנו רואים אותו ומעריכים את המאמץ שהוא משקיע, גם אם זה עדיין לא מושלם. תמריץ שאסור לוותר עליו.\nשוב ושוב ושוב, גם אם לרגע פישלתם, חזרו לאמירות הברורות ולהתמודדות האיתנה. הילד שלכם צריך להרגיש שאתם לגמרי שם ושחבל על הזמן שלו. וילדים הם חסכני אנרגיה. כשהם מזהים משהו כלא מתגמל - הם מרפים.\nצרו שיתוף פעולה עם הסביבה הקרובה, בגן ובמשפחה המורחבת. וכן, אני יודעת שנורא קשה עם סבתא וסבא שהכי מפנקים את הנכד ואין מה לעשות... ובכל זאת. שתפו אותם בהגיון העומד מאחורי שהשינוי שאתם עושים. הפנו את תשומת ליבם למחיר שהנכד המתוק שלהם משלם, שלחו להם את הטור הזה. גם אם זה יעזור רק קצת - זה כבר הרבה.\n,"}
{"article_id": "0,7340,L-4389849,00.html", "header_title": "זה אפשרי: לעבור את החופש הגדול בלי לפשוט רגל", "full_text": "הורים שונאים אותו, תלמידים מחכים לו וכולם יודעים שהוא משאבת כספים רצינית: החופש הגדול. מדובר ביותר מ-60 ימים מרוכזים של בילויים, סידור לילדים ובעיקר ניסיון תמרון בין בית, משפחה ועבודה, שעולים להורה הישראלי אלפים רבים של שקלים ובעיקר משאירים את כולם לא מרוצים: ההורים מרגישים שהם משקיעים הכל כדי שלילדים יהיה חופש מהנה ואטרקטיבי, והילדים? הם רוצים תמיד עוד משהו, עוד ארטיק בבריכה, עוד אטרקציה או עוד סרט וילקוט חדש.\nלא פלא אם כן שלמרות החום הגדול, השיח בגינה הציבורית ובדפי הפייסבוק הוא על הקושי הכלכלי שמעמיד הקיץ והחופש הגדול בפני ההורים. תסכול, כעס ופחד הם בעיקר מה שאנחנו מרגישים מהורים והחופש הגדול עדיין לא התחיל. הכעס הגדול השנה הוא על מחירי הקייטנות, שלטענת ההורים עלו מאוד, ועל המחשבה איך שורדים כלכלית חודשיים של קייטנות, אטרקציות ופיתויים.\nבישראל יש יותר ימי חופשה לילדים מרוב מדינות אירופה ובמקביל פחות ימי חופשה לעובדים. על הנושא הזה דיברו רבות וכנראה גם ימשיכו לדבר. למרות שינויים קלים שנעשו בימי החופשות, המספרים נשארו דומים והורים מנסים לאלתר ולמצוא פתרונות כלכליים לצלוח את ימי החופשה.\nעל השאלה איך לצמצם את הפער הגדול בין ימי החופשה של ילדים לזה של העובדים במשק, אנחנו כנראה לא נענה, אבל ננסה לחשוב ביחד איך אפשר לעבור את חודשי הקיץ בלי לפשוט את הרגל ולרוקן את הכיס ובעיקר בלי לשאול בסוף החודשיים האלו \"איך הוצאנו כל כך הרבה כסף?\".\nההוצאות הכלכליות לחופשת הקיץ ידועות מראש וכוללות מצד אחד סידור לילדים, בעיקר הקטנים, ומצד שני בילויים ופעילויות כיף משפחתיות. כיוון שההוצאות ידועות מראש אפשר בהחלט לתכנן ולעקוב אחריהן ולהקפיד להגיע למצב בו בסיום החופשה לא נצעק \"איפה הכסף?\" בבהלה. בנוסף, חשוב לערב בעניין את הילדים, גם הקטנים יותר, כיוון שהם חלק מהמשפה וצריכים לקחת חלק באחריות לעניין.\nאז זה הזמן לצאת לדרך ולהתכונן - לפני שיהיה מאוחר מדי.\nהשלב הראשון הוא תכנון כלכלי נכון של המשפחה כולה. תכנון כולל לא רק את ההחלטה לאיזו קייטנה רושמים, אלא הבנה של כל מערך החופשה בבית. לפני שמערבים את הילדים או משתפים אותם בבחירת קייטנה חשוב שאתם ההורים תשבו ותחשבו מה התקציב האפשרי לקיץ. לפי נתוני הלשכה\nהמרכזית לסטטיסטיקה, משפחה ממוצעת בעלת חמש נפשות מוציאה בממוצע כ 13,000 שקל בחודש. נתונים בשנים הקודמות הראו כי בחודשי הקיץ לאותה משפחה ממוצעת עולה ההוצאה החודשית באלפי שקלים לחודש, הכוללים קייטנות, בילויים ובריכה.\nלפני שאתם מחליטים מומלץ להכין תקציב משפחתי ולהבין מהי המסגרת האפשרית לכם כמשפחה. כשתדעו בדיוק מהו סכום הכסף האפשרי לבזבוז יהיה קל יותר לתכנן ולהתמודד עם בקשות הילדים.\nשבו באספה משפחתית ובקשו מהילדים, גם מקטנים, לחשוב מה הם רוצים לעשות בחופש. בקשו תאריכים של פעילויות, רישום הוצאות משוער של בילויים, סרטים, טיולים וכו'. מהקטנים בקשו רישום של ארטיקים בבריכה, פעילויות עם חברים וכו'. זהו זמן מצויין להסביר לכולם איך מתכננים נכון ואיך בונים טבלת הוצאות שבה כל אחד מהילדים יכול לעקוב אחר ההוצאות שלו ולהבין בדיוק לאן הולך הכסף.\nבקשו מהילדים לחשוב על פעילויות שהם רוצים וחשבו ביחד איתם כניסות לבריכה, אכילה בחוץ וכל דבר אחר שחשוב להם. לפעמים לוקח כיום או יומיים לארגן רשימה שכזו, וזה בסדר. פנו לכך זמן והתייחסו ברצינות. בקשו מכל ילד למלא טבלה משלו.\nאת כל הפעילויות המתוכננות כדאי לארגן בטבלה גדולה שבה יצויין נופש משפחתי, קייטנות וכל פעילות מתוכננת אחרת. לטבלה הזו כדאי להוסיף את החישוב הכלכלי.\nהילדים שלכם יושבים כל היום מול מסך המחשב? נצלו את האהבה הזו לאינטרנט ובקשו מהם לארגן רשימות של בילויים חינמיים לקיץ. ישנן הצגות, תערוכות ופעילויות שניתן לשלב בתכנון המשפחתי, שלא עולות כסף והן עדיין מהנות. ארגנו רשימה כזו כבר עכשיו, בדקו מרכזי מבקרים ופעילויות במתנ\"סים וגם פעילויות שניתן לעשות בבית.\nאין ספק שקייטנות הן אחת מההוצאות הגדולות בחופשת הקיץ בישראל. עד לפני מספר שנים הסתפקו כולם בשוקו ובלחמנייה וכמובן בכובע ושירי מורל. היום המצב מורכב יותר ויקר הרבה יותר. קייטנות של המועצות המקומיות או המתנ\"סים זולות יחסית לקייטנות הפרטיות, אך הן עדיין עולות כ-1500 שקלים לילד אחד לשלושה-ארבעה שבועות. קייטנות פרטיות יעלו גם 1000 שקלים לשבוע ויותר. בחיפוש קצר מצאנו קייטנה הגובה 2000 שקלים לשלושה ימים. הקייטנה אולי מושקעת ביותר, אבל האם באמת זה מה שהילד שלכם צריך? חשבו על פתרונות זולים וקרובים ולא רק על קייטנות זוהרות ויקרות. להורים יש תחושה שקייטנה יכולה לפצות על העדרם, וזה לעתים מעוור אותם מלראות מה באמת חשוב בנושא - ומה אפשרי מבחינה כלכלית.\nרוב ההורים מתמודדים עם אותן בעיות ועם אותם קשיים. כדאי לבדוק מה עושים אחרים ולא לשלול עזרה הדדית ואולי גם קייטנת הורים שבה כל הורה, בסבב, מבלה עם קבוצת ילדים. זה אולי מתיש אבל ידרוש מכם הוצאה כלכלית קטנה מאוד והילדים יהנו לא פחות.\nצמצמו ביקורים בקניון או בכל מקום שהילדים לכם מרגישים צורך לבזבז ולהתעקש לקנות דברים שהם לא ממש צריכים. הקיץ הוא זמן בו יש כל כך הרבה הוצאות ולכן כדאי להימנע ממלכודות קניות.\nאחת הבעיות הגדולות בחופשת הקיץ היא ההליכה של הילדים למקרר, אכילת ג'אנק פוד וכמובן ארוחות במסעדות. גם כאן ניתן לחסוך ולארגן את התקציב. הקפידו בתכנון החודשי שלכם לתכנן ארוחה משפחתית אחת לפחות במשך השבוע. החליטו האם אוכלים בחוץ ומה התקציב לכך. עשו זאת גם בנוגע לאוכל מעובד, ממתקים וחטיפים, שקורצים בקיץ יותר מתמיד. הקיץ הוא באמת חופש ורצון להירגע משנת הלימודים אבל הוא לא חייב להפוך לזמן בו אוכלים ג'אנק מול מסך הטלוויזיה ומוותרים על הרגלי אכילה נכונים ובריאים לטובת ארוחות מחוץ לבית.\nבחודשי הקיץ נוספת הוצאה גדולה אחרת של הכנה לבית הספר הכוללת ילקוטים, ספרי לימוד וציוד משרדי. מדובר\nבהוצאה ענקית שכדאי להתייחס אליה בחישוב הכלכלי של הקיץ. בדקו האם אתם יכולים לקנות ספרים משומשים או להצטרף להשאלת ספרי לימוד וארגנו את כל הציוד הישן והתקין שנשאר. אחת הדרכים להוזיל את הקנייה היא לקנות פחות מותגים ולהתמקד במה שבאמת צריך.\nשיהיה ברור, מצבה הכלכלי של המשפחה אינו פונקציה לאיכות וטיב חינוך הילדים בכלל ואף לא לחינוך בענייני כספים וצרכנות. חשוב לחנך לערכים של עבודה, חסכנות, צניעות, תכנון, מידתיות, דחיית סיפוקים ושיקול דעת - זה הבסיס לחיים מאושרים. הקנייה המרובה ללא צורך היא אחת הסכנות האורבות בחינוך ללא גבולות. קניית מותגים וקנייה של כל מה שרואים יוצרת תחושה תמידית של אי הסתפקות, חוסר מיצוי והערכה לקיים ורדיפה בלתי פוסקת אחרי הדבר הבא, בזבזנות, אימפולסיביות, אגואיסטיות, הימורים ובואו נאמר את האמת, גם רדידות.\nנסו לתכנן לקנות מה שצריך ולא את מה שרואים ובעיקר לזכור מה התקציב שקבעתם לעצמכם. לפעמים הורים מעדיפים לקנות עוד ארטיק בבריכה כדי לקנות לעצמם כמה דקות של שקט אבל מאכילים למעשה את מפלצת ה\"תקנו לי\" ו\"אני רוצה עוד\" שלא יודעת שובע. קחו נשימה עמוקה, דף ועט ותכננו נכון את החודשיים הקרובים בידיעה שאפשר אחרת.\nמבטיחים להיות כאן גם בשבוע הבא לעוד טיפים ולתמיכה,\nאפרת ועמוס"}
{"article_id": "0,7340,L-4388113,00.html", "header_title": "הורים, הסמארטפון יכול להרוג את הילד שלכם", "full_text": "\"את חברה של הילדים שלך?\", שואל כל מי שמכיר אותי בפייסבוק בתמיהה ואני עונה תשובה פשוטה: כן אני חברה שלהם, אבל רק בפייסבוק. בעולם האמיתי אנחנו ממש לא חברים. המילה חבר היא מילה בעייתית כי בעייני היא מסמלת מערכת יחסים אבל בעולם הווירטואלי כולם חברים של כולם, כולם מכירים וכולם עושים לך לייק ולפעמים מאבדים קצת את ההבנה שלמילה יש משמעות.\nהחברים של הנערה איטלקייה קרולינה פיקיו בת ה-14 לא הבינו לעומק את המושג חבר. אחרי מסכת הצקות חברית במיוחד, שכללה בדיחה על חשבונה והפצת תמונות מעורטלות, פיקיו התאבדה. חבריה העלו תמונות שלה באמבטיה ואפילו עשו לה לייק בהתלהבות, כמו חברים טובים. \"סליחה שאני לא חזקה ולא יכולה לעמוד בזה יותר\", היא כתבה והצטרפה לעוד רשימת מתאבדים ונואשים שהתמונות שצולמו ברגע אחד של \"צחוקים\" הרסו להם את החיים.\nהסיפור של פיקיו לא שונה משאר הסיפורים, אבל אולי הוא זה שיעורר הורים להבין איזו אחריות גדולה יש לנו בשמירה על חיי הילדים שלנו וגם על חיי הילדים האחרים שקרובים להם.\nכשאני מנסה להסביר להורים את חשיבות השימוש באינטרנט ואת ההיכרות עם החיים החדשים, הווירטואליים, של הילדים שלהם, אני זוכה בדרך כלל לחיוך מגמגם או לצחוק. להורים לא ברור מה אני רוצה מהם כי הילדים שלהם \"אלופים\" ויודעים יותר מהם ובעיקר הרשת החברתית היא החיים שלהם, אז איך אפשר לעקוב אחרי מאות הודעות וצ'אטים ולדעת מה הם עושים ותמונה של מי הם שיתפו?\nאתם יודעים מה, אתם צודקים. היום, בעידן הסמארטפונים, שבהם כל זב חוטם בן שמונה מצוייד בטלפון חדיש עם מצלמה וגלישה לאינטרנט, קשה לשלוט. אבל אם אתם, ההורים שלו, בחרתם לקנות להם מכשיר כזה - אתם צריכים לעבוד קשה ולעשות זאת.\nאיך מתחילים?\nבהסברים ברורים מה אתם מאשרים ומה לא. מחקר שפורסם בשנה שעברה באנגליה העלה נתונים מדאיגים. 40% מבני הנוער לא רואים בעיה בשליחת צילומים, שלהם או של חברים. אותם 40% גם סיפרו שהם נתקלו בבקשות לשליחת צילומים בעלי אופי מיני או שקיבלו אס.אם.אסים מיניים.\nלכאן, לעולם הזה, אתם שולחים את הילדים שלכם. אתם משקיעים זמן בניסיון ללמד אותם לחצות כביש, לא לקחת סוכריות מזרים ולדווח על כל דבר חשוד בדרך לבית הספר. אבל את הרחובות הווירטואליים המפחידים באמת אתם לא מלמדים אותם לחצות. אתם שולחים אותם מצויידים בגלישה חופשית לעולם המטורף, המאיים וחסר הכללים. עולם הרבה יותר מורכב כי כל פדופיל יכול להסתתר תחת מעטה תמים ותמונה מזוייפת ולחלק מתנות יקרות במקום סוכריות. את כל זה אתם חייבים להסביר לילדים שלכם ולחזור ולהסביר, גם אם הם יקראו לכם חופרים.\nהתחילו בהיכרות עם הפייסבוק ועם האתרים בהם הילדים שלכם נמצאים. פתחו פרופיל, למדו מה עושים שם וכן, הקדישו לזה זמן. הפייסבוק הוא לא בזבוז זמן - הוא מגרש המשחקים החדש של הילדים שלכם והמסיבה הכיתתית אליה הם הוזמנו. כנסו לשם והכירו את הזירה כד לדעת מה מסוכן.\nאתם לא מכירים ולא יודעים, אבל אני בטוחה שיש לכם הגיון בריא ומה שנכון בעולם המציאותי נכון גם לווירטואלי. הבת שלכם רק בת 10, אבל בתמונת הפרופיל שלה היא מאופרת בכבדות, לבושה בביקיני ומחייכת בעיניים מצועפות למצלמה בחדר חשוך ובת ה-14 נראית בתמונה לפחות כמו בת 20.\nגם בחירת תמונות הנושא אומרת המון (תמונת נושא, אם אתם ממש לא מכירים, זו התמונה הגדולה המופיעה בדף של הילד שלכם בפייסבוק). הפעילו לרגע מחשבה הגיונית והחליטו אם ככה אתם רוצים שכל העולם יכיר את הבת או הבן שלכם.\nילד ממוצע בן 12 יכול להכיר את חבריו לכיתה, לשכבה, כמה בני דודים ואולי חברים לחוג. אם פתאום צצו לו 3500 חברים בפרופיל כדאי לחשוד ולהבין מי החבר שלו ובכלל האם הוא מבין מהם חברים. ודאו שהחברים הם בני גילו, שכולם נראים לכם אנשים אמיתיים (ולא משה משה או גבי גבי, הם כנראה פיקטיבים כמו ג'סטין ביבר הישראלי).\nהילד שלכם אמור להכיר כל חבר וירטואלי גם בעולם האמיתי ולהסביר לכם מי נמצא בפרופיל שלו. לא הצליח? מומלץ למחוק את החבר.\nהילדים היום נמצאים בקבוצות סגורות. אתם אמנם לא יכולים לדעת מה הם עושים שם, אבל אתם בהחלט יכולים לראות איך קוראים לקבוצה. \"מוות למורה לחשבון\" או \"מושיקו ילד כאפות\" הן קבוצות מעוררות חשד ופותחות פתח לשיחה על מהות הקבוצה.\nיכול להיות שהילדים הפרטיים שלכם לא עושים דברים מזיקים בפייסבוק. הם לא משתתפים בהחרמה או התעללות, לא מעלים תמונות ואפילו לא לוחצים לייק - אבל הם רואים ויודעים. הידיעה מספיקה, וזה המסר שאתם צריכים להעביר להם. נכון שכהורים אנחנו רוצים שהילד שלנו יהיה מקובל ורוב ההורים שאני מכירה שמחים שהילד שלהם הוא לא \"ילד כאפות\" או סתם כזה שלא אוהבים, אבל המסר מהבית חייב להיות ברור: אתה רואה משהו בעייתי - דווח לנו. בני נוער לא מסוגלים להתמודד עם לחץ חברתי ועם הדרישה לצחוק על מישהו או להתעלל בו - אבל אנחנו המבוגרים יכולים. בקשו מהילד שלכם לדווח לכם על כל דבר קיצוני או חברתי שקורה ברשת החברתית.\nחשוב, גם אם זה לא נעים לכם, לקבע חוקים ברורים של שימוש במכשירים הניידים והרשת החברתית. החוקים כוללים גם עם מי מותר לשוחח והאם מותר לגלוש במכשיר הנייד באינטרנט ובעיקר האם מותר לצלם ואת מי.\nחשוב שתבינו - הטלפון הוא מחשב ולכן צריך להתייחס אליו כך. דרשו שהחוקים הקשורים למחשב יחולו גם על הטלפון הנייד. זה לא ממש מסובך אם חושבים על זה ככה.\nשבו עם הילדים והסבירו ברצינו מהן הגדרות פרטיות בפייסבוק או ברשתות חברתיות ואת הקלות שצילום שנשלח לחבר מגיע לתפוצה גדולה של אנשים. אתם אחראים על הילדים שלכם ולכן אל תהססו לבדוק, להסתכל ולגלוש בפרופיל שלהם שלכם ולדבר על כל דבר שנראה לכם לא ראוי.\nהם לא מקשיבים ועושים מה שהם רוצים? אם כך, אתם בהחלט בבעיה גדולה. אתם אלה שקונים את המכשירים ובעיקר אלה שמשלמים עליהם דמי שימוש, וכך גם לגבי המחשבים והגלישה באינטרנט. אתם לא יכולים לפקח? לא שולטים בילדים? סגרו את החשבון ועשו בדק בית רציני."}
{"article_id": "0,7340,L-4272985,00.html", "header_title": "\"למה לא 100?\" הנזקים שברדיפה אחר מצוינות", "full_text": "שנת לימודים חדשה נפתחת היום ואני נרגשת. איכשהו, כל תחילת שנה מביאה איתה הבטחה גדולה של שינוי, תחושה חגיגית של התחדשות ופרפרים בבטן. זו השנה הראשונה בה אין לי כבר אף נציגה במערכת החינוך, ובכל זאת...\nבשבועיים האחרונים זה היה הנושא הכי חם, הכי מדובר, במפגשי הייעוץ שלי עם ההורים: איך להכין את הילדים לקראת השנה החדשה והמסגרת החינוכית שהם עומדים, אוטוטו, לפגוש. איך לעזור להם להסתגל למקום החדש, לילדים, לגננת, למורה, ולא פחות חשוב - מה עוד אפשר ללמד אותם, להקנות להם ממש ברגע האחרון, שלא ייווצר חלילה פער בינם לבין הילדים האחרים.\nמצאתי את עצמי חוקרת את הנושא המטריד הזה לרוחב ולעומק בחברת הורים מאוד מודאגים לילדים העוברים לחטיבת ביניים ולתיכון, הורים לילדים העולים לכיתה א' וגם, תאמינו או לא, כאלה שילדיהם בגן, פצפונים בני שלוש וארבע: האם הוא מכיר את כל הצבעים והצורות? עד כמה הוא יודע לספור? האם הוא מזהה אותיות? ואולי כדאי ללמד אותו גם כמה מילים באנגלית או לפחות לספור עד עשר בשפה זרה?\nכן, כן, הסוגיה הזו, מתברר, מעסיקה הורים הרבה יותר ממה שאתם חושבים. המחשבה שיש אפשרות שבשנה הקרובה\nוכל זאת למה? \"כי אני רוצה שהבן שלי יהיה השנה בחמישייה הפותחת של הכיתה!\", ציטוט מדויק מפי אבא שבטוח ומשוכנע, ללא כל ספק, שזה מה שיעשה לילד שלו את החיים טובים יותר. האמנם?\nבדיוק על זה אני מבקשת לדבר אתכם היום. דווקא היום, ביום הראשון והחגיגי הזה, דקה לפני שאנו נשאבים למערבולת החיים ושוקעים שוב לתהומות השיגרה: הרדיפה שלנו, הורים מעורבים בחברה המערבית, הורים אמביציוזיים בחברה הישראלית, אחר המצויינות.\nבואו נודה על האמת. אנחנו אומה הישגית ותחרותית. מושכים קדימה ללא ליאות, לא עוצרים באדום, בוודאי כשמדובר בילדים שלנו, דור ההמשך, אלה המייצגים אותנו בעולם.\nמה הבעיה בזה, אתם וודאי שואלים את עצמכם. הרי בעולם תחרותי כמו זה שאנו חיים בו, עולם שבו בשביל לשרוד חייבים להצליח, לרכוש מקצוע טוב, להתמחות, לעשות הרבה כסף, חייבים מצויינות. האם זה לא התפקיד שלנו, ההורים, לקדם את ילדינו, להציב להם רף גבוה יותר, לדחוף אותם קדימה?\nנכון, חשוב להיות הורים מדרבנים ומאתגרים, מעודדים ותומכים. אבל לא פעם, מבלי לשים לב, אנו מאבדים פרופורציות ועוד כמה דברים חשובים על הדרך. במסגרת עבודתי אני פוגשת לא מעט הורים שכבר משלב מאוד מוקדם נמצאים עמוק בתוך המירוץ: חוגים לפעוטות בני שנתיים, העשרה לבני שלוש, בוחנים בדאגה את היכולות של הילד, משווים אותן ללא הרף לאחרים בסביבתו. אפילו בנושא הגמילה מחיתולים מתקיימת תחרות סמויה בין הורים, ילדו של מי נגמל קודם, כאילו מדובר בהישג המנבא בהכרח הצלחה עתידית בחיים.\nואז מגיעים הילדודס לבית הספר והרדיפה אחר המצויינות \"עולה כיתה\". משום מה ברור היום להורים שילדיהם אמורים לדעת לקרוא (ואולי אף לכתוב) כבר בגן, וכשזה לא קורה - מפלס הלחץ בשמיים: \"מה יהיה? כ-ו-ל-ם כבר קוראים ורק הילד שלי לא!\", הם נחרדים ומרגישים שהאדמה נשמטת להם מתחת לרגליים.\nמאיפה זה מגיע? מי החליט שכך זה צריך להיות? נכון, ישנם כמה זאטוטים שבאמת מגלים עניין אמיתי באותיות ומילים ורוכשים את הקריאה באופן עצמאי וספונטני. אבל האם זה אומר שכך צריכים כולם? האם זה סוג של נורמה? חוק חדש? כי אם זה כך אז בשביל מה לשלוח אותם לכיתה א'? למה צריך מורה ובית ספר? בואו נתחיל ישר מכתה ג'!\nוזה ממשיך גם הלאה, בכיתות הגבוהות יותר. הורים מייחסים המון חשיבות לציונים,\nולמענה הם מוכנים לעשות כל מה שרק אפשר: להוציא עבור הילד הלומד למבחן חומר מהמחשב ולסכם אותו למענו; לשבת וללמוד איתו, שעות על גבי שעות, מקצועות מורכבים ומייגעים (גם במחיר של מריבות וכעסים);\n.\nוזה עוד לא הכל. כשהוא יתבקש להגיש עבודה – ימהרו ההורים לשנס מותניים, יגייסו את כל היכולות, הכישרונות והידע שלהם ויוציאו תחת ידם יצירת פאר מושקעת שתזכה את ילדם בהתפעלות מצד המורה והחברים ובציון משובח. ראיתם פעם, אגב, פרוייקט תיבות נוח של ילדים בכתה ב'? עבודות מרשימות ביותר שלא היו מביישות גם סטודנטים שנה ד' בבתי ספר גבוהים לעיצוב. כן, גם לילד היה פה ושם חלק בביצוע (לפעמים), אך ללא ספק היד המכוונת והראש המתכנן הגיעו מכיוון אחר לגמרי.\nועוד לא אמרנו כלום על מה קורה כשמסתבר שהילד ניחן ביכולות מעל לממוצע. פה בכלל מתחיל סוג של סחרור, \"מרוץ לצמרת\" חסר פשרות שמתחיל במעבר לבית ספר או לפחות לכיתה של מחוננים, וממשיך בחוגי העשרה המתפרשים על רוב ימות השבוע, מביאים עימם ים של שעורי בית ומגייסים את ההורים הנלהבים לעניין, שמממנים, מסיעים, מדרבנים ומתחזקים בכל דרך אפשרית.\nוכל זה מתקיים גם כשמדובר במצוינות בתחומים אחרים כמו ספורט, ריקוד, מוסיקה וכו'. התמסרות מוחלטת של ההורים למשימה, המוכנים לוותר על הרבה דברים אחרים שחשובים להם ולמשפחה רק על מנת שהילד אכן יגיע לפסגה.\nכבר מצליחים לראות את הבעייתיות?\nחברים יקרים, כשאנו דוחפים כך את הילדים שלנו במעלה ההר, מצפים מהם לגדולות ונצורות, נותנים כל כך הרבה משקל ומשמעות לציונים ולהצלחות שלהם, אנו מעבירים להם מבלי משים מסר מאוד בעייתי: \"על מנת שאנחנו באמת נתפעל ממך, נאהב אותך, אתה צריך להיות משהו-משהו. הכי-הכי. האהבה שלנו היא על תנאי. וכשזה לא קורה - אתה מאכזב אותנו\".\nאנחנו בעצם לא מכבדים את הילד שלנו על מי שהוא, על כל חלקיו, גם אלו ה\"לא טובים\". אלו חלקים לא ראויים שאנחנו לא מוכנים להכיר בקיומם. במקביל, אנו מכניסים אותם בשלב מאוד מוקדם של חייהם לתחרות סיזיפית, מייגעת, ונוטלים מהם את חדוות העשייה לשם החוויה. אנו מלמדים אותם שמה שחשוב זו התוצאה ומעודדים אותם להשיג אותה בכל דרך אפשרית, גם אם היא לא ממש כשרה למהדרין. אנו אומרים להם, דרך ההתנהגות שלנו, שערכם של ההישגים שלהם הוא יחסי בלבד, שלהיות טוב זה לא מספיק - צריך להיות מצוין, ושכישלון זה נורא ואיום, סוג של אסון שחייבים להימנע ממנו בכל מחיר.\nוואוו! קשה, לא?\nבדרך זו אנו \"מצמצמים\" את הילד שלנו והופכים אותו לחד-מימדי. אנו מונעים ממנו להביא את כל כולו לידי ביטוי. הוא מוערך בעיקר על כישורים הניתנים למדידה וכימות במספרים וציונים, והרבה פחות על יכולות מופלאות וחשובות כמו רגישות, אהבת הזולת, חוש הומור, תושייה, דמיון מפותח וכדומה.\nותחשבו איך מרגישים כל אלו (ויש המון) שבאמת מתקשים לעמוד במשימות הסטנדרטיות של בית הספר, כמו לשבת \"יפה\" ולהתרכז כל כך הרבה שעות ביום, לענות תשובה מלאה כמו שהמורה רוצה, לסכם את הפרק \"כמו שצריך\" ולשנן תאריכים ושמות. שלא לדבר על המחיר העצום שאנו משלמים בקשר שלנו עם ילדינו. כמה לחץ, מריבות, טינה וריחוק אנו מייצרים בדרך הזו. שווה לכם?\nאני מזמינה אתכם לפתוח את השנה הזו קצת אחרת. בואו ניתן לילדים שלנו לגדול ולהתפתח בקצב שלהם. לא נאיץ בהם יותר מדי ולא נמהר לשדרג אותם. תנו להם להיות ילדים. בואו נסמוך על הסקרנות הטבעית והרצון לגדול ולהתפתח שיעשו את שלהם ונאפשר להם (ולעצמנו) להכיר ולהביא לידי ביטוי את מי שהם באמת, על כל הרבדים והמורכבויות הקיימות בהם. בואו נקבל את השונות של הילד שלנו, ואת מי שהוא על כל חלקיו. לא נעשה במקומם את מה שהם יכולים לעשות (אפילו אם יעשו זאת פחות טוב מאיתנו) ונמתן את התחרותיות וההישגיות המוקצנים שיש לחלק מהילדים שלנו. גם להם מותר לנוח. זה נורא מתיש להיות כל הזמן כל כך מצטיין.\nבואו נלמד אותם לוותר על הצורך המתמיד להשיג עוד ועוד, לטובת חיים מאוזנים, רגועים ושקטים יותר. נלמד אותם לקבל כישלון כחלק מהחיים. לא תמיד חייבים לנצח. זה מאוד יעזור להם בחיים. נעודד אותם לשמוח בחלקם, להכיר תודה וליהנות ממה שיש ונבין שמצויינות היא לא המפתח לאושר. יחסים טובים ואווירה טובה בבית הם בהחלט כן. למען זה ראוי להתאמץ.\n.\n\t ניתן להם את הדבר שאף אחד אחר לא ייתן להם: התפעלות אמיתית ממי שהם, קבלה את מה שהם ואהבה צובטת לב שאין דומה לה.\nושתהיה לכולנו שנת לימודים חוויתית ומעצימה,\nשלכם, אלי\n,"}
{"article_id": "0,7340,L-4385162,00.html", "header_title": "אין סיכוי שאני הולך השנה לקייטנה!", "full_text": "החופש הגדול הוא תקופה מורכבת ולחוצה עבור הורים רבים, הנאלצים למצוא פתרון לעובדה הפשוטה שהילדים בחופש - ואנחנו לא. הקייטנות הפכו לברירה הטבעית הראשונה ולאפשרות שלנו כהורים לשמור על שפיות יחסית, בתקופה שלכל הדעות נחשבת לקשה ביותר לאורך השנה. וכך, סוגיית בחירת הקייטנה לילדים הפכה לבעלת משמעות מכרעת - החלטה שמצריכה שקלול של פרמטרים רבים, דוגמת מרחק גיאוגרפי, אפשרויות הסעה, אופי הקייטנה והערך המוסף שהיא מעניקה, כשהמטרה היא לבחור את הקייטנה שתתאים להם ביותר.\n\"חשוב שבחירת הקייטנה תיעשה בהתאם לגיל הילדים, לאופיים ולצרכיהם\", מדגישה מנהלת המרכז להורות ומשפחה במכללת סמינר הקיבוצים, צאלה מיינרט. \"מסכת השיקולים משתנה מגיל לגיל. ככל שהילד\nגדול יותר, כך חשוב שבחירת הקייטנה תיעשה בשיתוף מלא עם רצונותיו. כאשר מדובר בגילאים הרכים יותר, שלוש עד חמש לערך, חשוב לשמור עד כמה שניתן על המסגרת הקיימת והמוכרת - סביבת הגן או המעון\".\nמיינרט מציינת כי ככל שהילד יותר צעיר עולה החשיבות שמסגרת הקייטנה תהווה המשך ישיר למסגרת הגן. \"כך הילד יחוש נינוח ורגוע יותר, וידרש ממנו זמן הסתגלות מועט יותר. בנוסף, חשוב מאוד שהמסגרת תכלול דמויות מאומנות ומקצועיות בעלות כישורים לעסוק בתחום ההדרכה\".\n\"בבחירת קייטנה מתאימה אחד ההיבטים החשובים ביותר נוגע לניסיונם של המדריכים והיכולת שלהם לתת יחס מסור, חם ואוהב לילדים\", אומרת ראש החוג לגיל הרך במכללת שאנן האקדמית הדתית לחינוך בחיפה, ד\"ר ניצה דורי. \"כדאי מאוד להשתמש בהמלצות מהורים שילדיהם כבר השתתפו בקייטנה ולהקפיד לבדוק את הפרטים הטכניים, דוגמת מיקום מדוייק בו היא תפעל, טיב האוכל המוגש בה וגודל קבוצת הילדים\".\n\"חשוב מאוד לוודא כי לקייטנה אישורי בטיחות של הגורמים הרלוונטיים, דוגמת הרשות המקומית\" מוסיפה ד\"ר דינה פרג'ון, ראש החוג לגיל הרך במכללת חמדת הדרום הדתית לחינוך בשדות נגב ליד נתיבות. \"בנוסף, חשוב לבדוק מהי הכשרתם המקצועית של המדריכים, מהי הכשרתו של מנהל קייטנה ומהו היחס בין מספר הילדים בכל קבוצה למספר המדריכים. קייטנה איכותית תציע יחס של לא יותר מ-12 עד 15 ילדים למדריך, היות ומעבר לכך הדבר מקשה מאוד על פיקוח תמידי על צרכי הילדים\".\nד\"ר פרג'ון מציינת כי עדיף לשלב את הילדים בקייטנה עם קבוצת ילדים מוכרת, והאידיאל בא לידי ביטוי במקרים שבהם גן הילדים ממשיך בפעילות של חודש נוסף במתכונת קייטנה, במקום המוכר שמהווה את הסביבה הטבעית לילד.\n\"החשיבות הראשונה במעלה הינה בהקניית מסגרת חינוכית מבוקרת במהלך חודשי הקיץ\",\nאומר אבישי מיימון, מרפא בעיסוק שעובד שנים רבות עם ילדים וזכיין של חברת \"הלן דורון\" הבינלאומית ללימודי אנגלית, המקיים קייטנה בחודשי הקיץ. \"רוב הילדים יפיקו תועלת רבה מסדר יום מאורגן, שיאפשר להם לנצל את זמנם בצורה מיטבית\".\nמיימון מוסיף כי ילדים יכולים להיתרם מאד מהקייטנה, בעיקר בהיבט החברתי. \"הקייטנה מעניקה הזדמנות להיכרות עם חברים וחברות חדשים ומקדמת הזדמנות ליצירת אינטראקציה חברתית, הנמשכת פעמים רבות גם לאחר סיומה. בכך היא מאפשרת לילדים מקום נוסף לפיתוח מיומנויות חברתיות\".\nלדברי מיימון, גם כאשר מדובר בקייטנה שיש בה\"ערך מוסף\" של תכנים, חשוב שהם יועברו בצורה כייפית, כיוון מדובר בבילוי ולא בבית ספר. \"חשוב שהתכנים יועברו בצורה חווייתית ומהנה, ומעבר ללימוד עצמו יעניקו לילד ביטחון עצמי ויכולת התמודדות עם סביבה חדשה\".\nלמרות היצע הקייטנות ההולך וגדל מדי שנה, הורים רבים נתקלים בסרבנות קשה מצד הילדים להצטרף לקייטנה בחודשי הקיץ. הצב הופך קשה עוד יותר בתקופה שבה הגאדג'טים והמחשבים מבטלים כל צורך להיחשף לאור שאינו משתקף ממסך כלשהו. וכך מוצאים עצמם ההורים בחזית מול \"סרבני הקייטנות\", כשכל מבוקשם היה לצלוח את טירונות יולי-אוגוסט בשלום. אז מה עושים?\n\"אם חבר או שניים של הילד מצטרפים לקייטנה, אין ספק שהוא ירגיש בטוח יותר וישאב הנאה רבה יותר\", מספקת דורי הצעה שיכולה לסייע בשבירת התנגדויות. \"חשוב לא פחות להתאים את סוג הקייטנה לתחומי העניין של הילד. יש אפשרויות רבות - קייטנת מוזיקה, אמנות, מחשבים, ספורט, מדע - וצריך לבדוק על מה שמה הקייטנה דגש והאם הדגשים הללו מתאימים לתחומי העניין של הילד, על מנת להבטיח את הליכתו ברצון בבקרים\".\n\"כבר בגיל שלוש-ארבע ילדים מודעים לרצונות שלהם ובהחלט אפשר לשאול ולהיוועץ עימם לאיזה סוג של קייטנה הם רוצים ללכת\", מוסיפה פרג'ון.\nאך מסתבר שישנם גם ילדים מסרבים ללכת לקיינה בשל טראומות כאלו ואחרות שהם \"סוחבים\" עימם משנים קודמות. \"לרוב מדובר בילדים שסוחבים איתם בעיות חברתיות מתקופת הלימודים, והם נתקלו בהן גם בקייטנה\", מסבירה מיינרט. \"אילו היו לצידם מדריכים מקצועיים ואחראיים שמסוגלים לאבחן היבטים התנהגותיים ודינמיקה חברתית, הרי שניתן היה לטפל בהם, לתת להם מענה מראש ולמנוע מצבים של נידוי ופגיעה\".\nמיינרט מסבירה כי פעמים רבות ילדים גוררים עימם את התדמית החברתית ישירות מבית הספר לחופשת הקיץ, \"אך דווקא תקופה זו יכולה להוות עבורם הזדמנות אמיתית לשינוי\".\nבנוסף מדגישה מיינרט כי למרות הקשיים האובייקטיביים שלעתים עומדים בפני ההורים, חלה עליהם החובה לבחור עבור ילדם קייטנה מתאימה, גם בהיבט הזה. \"מספיק לזכור שמדריך בעל כישורים ראויים יכול לעשות נפלאות עבור ילדכם, עד כדי מעבר מקבוצת הנדחים לקבוצת ה-peer group (השווים, א\"ב).\n\"מדריך שישמש כדמות בוגרת וחשובה, שידע לרומם ולחזק את הילד לצד חבריו, יוכל להפוך את התקופה בקייטנה לשינוי רב עוצמה. בניגוד לכך, ילד שישולב למסגרת שאינה תואמת ליכולותיו וכישוריו יוכל בנקל ללכת לאיבוד. לכן, חשוב מאוד שההורה יהיה נאמן לעצמו וירגיש שהוא באמת מצא בשביל הילד את המקום המתאים והתואם לו\".\nדורי מציעה, בעיקר כאשר מובר בילדים שמאוד מתנגדם לקייטנה, לבדוק גם את האפשרות ל\"קייטנה ביתית\" - יום אחד קייטנת סבתא מצד האם, יום אחד קייטנת סבתא מצד האב, יום אחד עם אבא, יום אחד עם אמא ועוד יום עם הורי החבר הטוב ביותר - כאשר אתם מחזירים יום לאותם הורים ביום החופשי שלכם.\n\"פצלו את ימי החופש שלכם - אחד בכל שבוע, אבא בנפרד ואמא בנפרד,, היא מייעצת,\n\"כך אפשר למלא חודש ימים וגם לחסוך כסף\".\nלדברי דורי רעיונות לפעילות לקייטנה ביתית לא חסרים: יצירה, טיול, ים, בריכה, סרט, פיקניק בחיק הטבע, בישול ואפייה, טלוויזיה, קריאה, מחשב ומשחקי קופסה. \"חופשת הקיץ היא גם זמן טוב להקדיש תשומת לב לפעילויות שלא התפניתם אליהן במשך השנה, על פי גילו ורמת ההתפתחות של הילד. כך, למשל, ניתן ללמד את הילד להתלבש לבד בלי לחצי הבוקר, לשרוך נעליים, להיגמל מבקבוק, ממוצץ או משתייה בלילה.\n\"אפשר גם לתרגל פעילויות המשפרות מוטוריקה עדינה, דוגמת ציור, צביעה, גזירה ועוד. החופשה היא הזדמנות נפלאה לעודד קריאת ספרים, להירשם לספרייה, וגם להציע לילדיכם לסייע בעבודות הבית - תרגול הדחת כלים, הכנת סלט, עזרה בגינה ועוד אפשרויות רבות\"."}
{"article_id": "0,7340,L-4391424,00.html", "header_title": "מסיבת הסיום: 10 משפטים שירגיעו ילדים חוששים", "full_text": "לעתים ילדים, במיוחד הקטנים, לא יכולים לבטא במילים את מה שהם חשים. כשההורים עושים זאת עבורם, הם עוזרים להם להבין מה עובר עליהם, וכך מרגיעים אותם.\nשיחה על מקור ההתרגשות עשויה להפוך את ההתמודדות של הילד לנשלטת יותר ולרגועה. אם הילד ב\"היפר\" מהמסיבה, שאלו אותו שאלות כדי לעזור לו להתאפס.\nייתכן שילד שחווה התרגשות גדולה ולא יודע אם לשייך את התגובות העוצמתיות שלו למשהו חיובי או שלילי. אמירה כזו יכולה לעזור לו להבין שבעצם מה שהוא עובר הוא טבעי וחיובי.\nחלק ממה שמפחיד ילדים זה אי הידיעה, המייצר עבורם תחושה של חוסר שליטה. ככל שהם ידעו את פרטי התוכנית של המסיבה במדויק, כך הם יוכלו להתכונן אליה רגשית טוב יותר. אחרי שהילד יספר לכם מה מתוכנן להיות במסיבה, דברו איתו על זה שוב, חזרו באוזניו על מה שעומד לקרות, כך שהוא יוכל כבר לבנות לעצמו בראש תסריט מוכר ולהרגיש בטוח יותר.\nגישה כזו מסבירה לילד מה עובר עליו ותורמת לאינטליגנציה הרגשית שלו, וגם עוזרת לו לתעל את האנרגיה למקור חיובי.\nכן-כן, נגיד את זה וגם נתכוון לזה - גם אם בבית הוא ידע כל כך יפה את התפקיד שלו והוא כזה מתוק ומוכשר, ואתם מתים להשוויץ בו - כלום לא יקרה אם בשלב הזה רק אתם תיהנו מהכישרון שלו. הכי חשוב שלא תיכנסו איתו למאבקים על משהו כל כך זמני. מעבר לכך, כשאתם תשחררו (באמת!) - יש סיכוי טוב שגם הוא.\nמשפט כזה, כשהוא נאמר בהתכוונות ובטון הנכון, יכול לעודד את הילד לשתף אתכם באמת במה שמאיים עליו: ריבוי האנשים, המוזיקה, הרעש, שאתם תלכו לו לאיבוד. לעתים, כל מה שילד צריך זה לבטא את הפחד, ושמישהו קרוב ואוהב - כלומר אתם - יקשיב לו. כשאתם מגיעים למסיבה התחשבו בפחד הזה, תנו לו יד, הרשו לו לשבת לידכם, קבלו בהבנה את החששות שלו ותנו לו את הזמן שהוא צריך כדי \"להפשיר\".\nלא פעם הילד שלנו מזכיר לנו את עצמנו כשהיינו בגילו. אז למה לא לשתף אותו בחוויה שלנו ולתת לו להרגיש שהוא בחברה טובה?\nודאי תצליחו להיזכר במקרה כזה ולספר לו מה בדיוק הרגשתם, מה עשיתם ומה עזר לכם. שתפו אותו, הציגו בפניו תמונה שיש בה גם מצבים שלא התגברתם על ההתרגשות וגם כאלה שכן.\nמצאו זמן נינוח, כמה ימים לפני האירוע (לא ברגע האחרון!), והעלו את הנושא. אל תחששו שמא אתם מכניסים לו רעיונות לראש - הם כבר שם. תנו לו לחשוב ולהעלות רעיונות מה יוכל להקל עליו את הקושי. אולי בובה שיביא מהבית? אולי תרשו לו בהתחלה לשבת עליכם קצת? כך הוא מתכונן ומכין גם אתכם מראש, רגשית ומעשית.\nמסיבת סיום אמורה להיות סיום של משהו. כדי לא ליצור בלבול אצל הילד, שאולי לא יבין למה ממשיכים ללכת לגן אחרי מסיבת הסיום במסגרת הקייטנה, חשוב להבהיר לו בדיוק מה מסתיים ומה לא."}
{"article_id": "0,7340,L-3992961,00.html", "header_title": "ילדים לומדים מתוצאות - לא מהסברים", "full_text": "שוב ערב, שוב תמי מתיישבת על מיטת בנה יניב. היא מודאגת ומתוסכלת. גם היום יניב העביר את מירב זמנו בהצקה לאחותו הצעירה שני. הצקות, הקנטות, חטיפת משחקים וצעקות הפכו לחלק משגרת היום בבית. תמי לא מסוגלת להתרגל לכך והיא שוב מנסה להסביר ליניב: \"ההתנהגות הזו לא יכולה להימשך. שני היא אחותך היחידה, היא המשפחה הכי קרובה שיש לך, אתה חייב להגן עליה ולדאוג לה! האווירה בבית מאוד לא נעימה בגלל ההצקות הללו ושני ממש סובלת. אתה מבין אותי, יניב?\" יניב מסתכל בעיניה של אמו ומסביר שרק צחק והוא ישתדל להתנהג אחרת למחרת. את ההבטחה הזו, תמי כבר שמעה עשרות פעמים, אחרי עשרות שיחות, ממש כמו זו.\nבאותו בניין, בקומה מעל, מתיישבים הוריה של אורטל לשיחה עמה. באסיפת ההורים היום שוב ציינה המורה כי אורטל מגיעה ללימודים בלי להכין את שיעורי הבית. \"אורטלי\", אביה מסביר, \"מה יהיה עם שיעורי הבית? כמה אפשר לדבר על כך? את כל כך אחראית ובוגרת, אנחנו מבקשים ממך לקחת אחריות על המשימה הזו\".\nשוב ושוב, הורים מודאגים רבים משוחחים ומסבירים לילדיהם את חשיבות צחצוח השיניים, החובה ללכת לישון בשעה סבירה, הנזקים לטווח ארוך שבאכילת אוכל-זבל והצורך בכך שילדיהם יסייעו במטלות הבית. הילדים מקשיבים, מהנהנים, מבטיחים, מתחמקים, מסבירים, מתנצלים ובסופו של יום, אצל רובם - דבר לא משתנה.\nאז למה באמת קורה שילדים (ומבוגרים) רבים, המודעים היטב להתנהגויותיהם הבלתי ראויות ומסוגלים להסביר ברהיטות ראויה לציון את ההשלכות השלילות (ולעיתים אף המסוכנות) של התנהגותם ואפילו מסוגלים ללא קושי לציין את האלטרנטיבה הרצויה להתנהגות הבלתי נאותה ואף מבטיחים השכם וערב לשנותה - נכשלים שוב ושוב וממשיכים להפגין התנהגות מנוגדת להבנה זו?\nההסבר לכישלונם של ילדינו לתרגם את הבנתם זו לשינוי התנהגותי מוחשי ונראה לעין (להבדיל מהבטחה והבנה תיאורטית) הינו פשוט – מה ששולט בהתנהגותם של בני האנוש, מה שבאמת קובע אם נשנה את התנהגותנו ונתמיד בהפגנת השינוי לאורך זמן, הם טיב ומידת השפעת התוצאות שהתנהגותנו מקבלת לאחר התרחשותה.\nזה חוק טבע, כאשר אנו נוגעים בחפץ לוהט, הכאב החד הוא זה שימנע מאיתנו להבא לגעת בחפץ הלוהט. כך גם כאשר ילדינו חוצים את הכביש בזהירות ועל ידי כך נמנעים מתאונה (תוצאה) וזוכים גם מיידית לשבח והכרה (תוצאה) מאיתנו על זהירותם, הסבירות שימשיכו להפגין התנהגות זהירה גוברת.\nאין מה לעשות, כאשר התנהגותם של ילדינו גורמת להם להרגיש טוב, נעים, שבע, שמח, כאשר הסביבה החברתית המשמעותית להם (הורים, מחנכים, חברים ועוד) מגיבה באופן חיובי (מילת שבח, מתן תשומת לב, מילת עידוד, חיבוק אוהב ונשיקה) על הפגנת התנהגות כלשהי, הסיכוי כי הילד יחזור שוב ושוב על ההתנהגות גבוה וזאת גם ללא קשר למידת המודעוּת וההבנה המילולית שלו.\nמשמעות עובדה זו היא שלא מספיק להסביר לילדים מדוע עליהם לשנות את התנהגותם. הדבר אשר יקבע אם אכן תתרחש ההתנהגות המצופה, הוא טיב התגובה ההורית בעקבות התנהגות ראויה או בלתי ראויה של הילד. זוהי גם הסיבה שחשוב כל כך לחזק ולשבח את הילד בעקבות הפגנת התנהגויות רצויות ולהגיב בתקיפות ובנחישות בעקבות הפגנת התנהגויות בלתי רצויות ולעיתים גם מסוכנות.\nהסיבות להתעקשות ההורית להמשיך במדיניות ההסבר והשכנוע, למרות שאינן מביאות לשינוי המקווה בהתנהגותם של ילדיהם נעוצה באחת או יותר מהסיבות הבאות:\nקורה לא אחת שבעקבות ההתנהגות הלא ראויה, ההורה עוצר את הילד, מסביר, מבקש, כועס והילד אכן מפסיק לרגע, לשעה, ליום, את התנהגותו הבלתי ראויה והפסקה חלקית זמנית זו מחזקת את ההורה להמשיך במדיניות ההסבר. במצב זה יגרום הילד להורה להמשיך להסביר ולשכנע מדי יום, להזכיר ולכעוס.\nבאופן טבעי מובן ואף הגיוני, כולנו מעדיפים להסביר ולשכנע מאשר להיכנס לעימות לא נעים עם המשמעותיים לנו ביותר בחיינו. אכיפת הסמכות ההורית גוררת בעקבותיה בדרך כלל תגובה הכוללת התנגדות, כעס, בכי, הבעת אכזבה, היעלבות והצהרות בדבר היותנו הורים נוקשים, לא מבינים ולא מתחשבים.\nהספרות המקצועית, הספרות היפה, סרטי הקולנוע ואף בעלי מקצוע רבים, מלמדים אותנו שוב ושוב, כי תמיד עדיף להסביר, לשכנע, להביא למודעות ותובנה ולהגיע להסכמה מתוך שכנוע. טענה זו כאמור הינה שגויה ומטעה. הדרך היחידה ללמד את ילדינו להתנהג באופן ראוי, טמונה ביכולתנו כהורים להשפיע באופן ישיר ואפקטיבי על התנהגותם באמצעות מתן תגובות ברורות ואפקטיביות להתנהגותם."}
{"article_id": "0,7340,L-4277216,00.html", "header_title": "מה תתני לי? כשילד דורש פרס על התנהגות טובה", "full_text": "השבוע הגיעה אליי קריאה לעזרה מאמא במצוקה. יש לה שלושה ילדים, בן ובת בבית ספר יסודי (בני 11 ו-9 בהתאמה) ובת צעירה בת חמש. והנה התחילה שנת הלימודים ואותה אם הבינה מהר מאוד שאין מצב שהיא תצליח להגיע בכל יום בשעה ארבע לקחת את הבת הצעירה מהגן. מאחר והגן קרוב לבית היא ביקשה באופן ספונטני משני ילדיה הגדולים להירתם למשימה ולעזור לה בימים שלא תוכל. התגובה של שניהם (כל אחד לחוד, מבלי לתאם זאת מראש) הייתה זהה ומיידית: \"ומה תתני לי?\".\nהאם המופתעת התבלבלה לרגע. האם היא אמורה לתגמל את ילדיה על הסיוע הזה? האם זה לא לגיטימי לבקש משהו כזה מילדים? היא עצמה, כך היא מספרת לי, זוכרת היטב איך כילדה צעירה מאוד ליוותה בכל בוקר את אחיה הצעיר לגן ואספה אותו משם אחר הצהריים, יום יום, ללא כל תמורה, ללא רטינה או תחושת מרמור. \"אפילו לא העליתי בדעתי שיש אפשרות כזאת!\", היא מתפלצת בקול רם.\nאז מה השתנה היום? למה לילדים של היום זה ברור שהם צריכים לקבל משהו?\nתוך כדי שיחה חשבתי לעצמי שזו לא הפעם הראשונה שאני נתקלת בסיפורים כאלה של הורים. ילדים היום לא מהרים לעשות דברים בחינם. לכל דבר יש מחיר, לכל פעולה יש תיגמול. מי שעושה דברים 'חִנָּם אֵין כָּסֶף' הוא \"פראייר\", ופראיירים, כידוע, לא מתים – הם רק מתחלפים. ללמדך שתמיד יהיה מישהו אומלל שיסכים לעשות את העבודה בחינם, רק חשוב שתשים לב שזה לא יהיה אתה, חלילה וחס. שלא יסנג'רו אותך. עוד מטבע לשון, עדכני יותר, שבא לתאר את אותו חדל-אישים שעושים בו שימוש ללא תמורה.\nמה שבטוח, שהיום זה ממש לא קוּל לעשות דברים סתם כך. צריכה להיות כאן איזושהי טובת הנאה כזו או אחרת. אכן?\nאותנו, ההורים, זה נורא מרגיז. בדומה לאותה אמא, גם אנחנו גדלנו בתפיסה שונה לגמרי שגרסה שילדים אמורים קודם כל לעשות: לעזור, לסייע, לשתף פעולה, באופן ברור מאליו ומבלי לצפות לתשלום. קשה לנו לגלות שהילדים שלנו הפכו לכאלה \"סוחרים\", חומרניים וגרידיים, שכל דבר מיתרגם אצלם מיד לטובות הנאה. מאיפה זה מגיע? אנחנו שואלים את עצמנו, מי לימד אותם את הדבר הזה?\nואיכשהו, זה מיד מתקשר לי למשהו שראיתי בשבוע שעבר. שבוע לפני סיום החופש הגדול מצאתי את עצמי, בעוונותיי, באחד הקניונים בדיוק בזמן שהתרחשה שם \"הפעלה לילדים\". אתם יודעים, האירוע הצעקני הזה, המשלב רמקולים בפול ווליום ובחור נמרץ, מחופש לליצן ומאופר הרבה יותר מדי, כשהוא \"מפעיל\" את הזאטוטים שהתקבצו שם עם הוריהם (שההבעה על פניהם העידה כאלף עדים שהם כבר סופרים דקות לסיומה של החופשה): \"ילדים, מי שקופץ הכי גבוה יקבל פרס!\".\nכל הילדודס, כמובן, עשו כמיטב יכולותיהם לקפוץ \"עד השמיים\", למשוך את תשומת ליבו של הליצן ולהרשים אותו. פרס או לא פרס? משם זה עבר ל\"מי שר הכי חזק\" ו\"מי צוחק בצחוק הכי מתגלגל\" וכו' וכו'. עמדתי משתאה, מרותקת למה שקורה וחשבתי לעצמי: מה קורה פה? גם על שירה, קפיצה וצחוק צריך לקבל פרסים? גם על הנאה, כיף וביטוי עצמי? איפה עובר הגבול?\nהבטתי על הילדים הצווחים עד לב שמיים, מנסים להתחרות זה בזה על הפרס הגדול, ושאלתי את עצמי: מה הם מבינים מכל זה? איזה מסר עובר אליהם ברגע זה ממש?\nוהתשובה לא אחרה לבוא: הנה, סתם כך באירוע אקראי, מבלי שההורים הנמצאים שם מודעים לכך בכלל, עוד מבוגר מלמד את הילדים שלהם שלא יתאמצו, חלילה, לשווא. עשיתם, התאמצתם - הנה הפרס מגיע! לכל עשייה יש תיגמול. קולטים?\nותגידו, אם לא היה פרס, הילדים לא היו קופצים ומשתוללים? האם זה לא טיבם של ילדים, לשמוע מוסיקה, לקפוץ, לרקוד, לשמוח באופן טבעי וספונטני? (ובכלל, ממתי ילדים צריכים ש\"יפעילו\" אותם כל הזמן? אבל על זה נדבר כבר בפעם אחרת). יכולים לראות את הקשר בין אותו מפעיל לבין האמא שהגיעה אליי לייעוץ?\nגם אנחנו (בעיקר אנחנו) רוצים שהילדים שלנו יעשו בדיוק את מה שאנחנו מבקשים מהם, בלי להתווכח ובלי להתנגד. אנחנו עייפים מלהסביר, לבקש, לאיים, אנו חווים חוסר אונים, יאוש ועלבון (\"למה הוא עושה לי את זה?\"), רוצים להיות בשליטה - על המצב, על הילדים שלנו, על מה שקורה, ובעיקר רוצים להתקדם הלאה לדבר הבא, בקלות ובמהירות – יעלה כמה שיעלה. ואכן - עולה! אין סוף ל\"דרישות החוטפים\". התעריף רק גדל ותופח והנה אנחנו עובדים אצל הילדים שלנו.\nכל כך מהר ובקלות בלתי נסבלת אנחנו משחררים משפטים בנוסח: \"אם הגננת לא תתלונן עליך כל השבוע - תקבל פרס!\" או \"אם תצחצח שיניים כל ערב יפה-יפה, אני אקנה לך את מכונית כמו של יואבי. הולך?\". בטח הולך, אפילו רץ! הילד המתוק מבין בשנייה אחת שהנה, הוא עלה על פטנט עולמי - ההורים שלו מתגמלים על עשייה! יש!\nומעתה הוא ימשיך ויתאמן ללא ליאות איך לשכלל ולשדרג את השיטה: \"מה תתנו לי אם אקום כל בוקר במצב רוח טוב?\", \"ומה אם אסיים הכל מהצלחת?\" \"ורגע- מה אני מקבל אם אגמור את הדף בחוברת?\".\nגם הגננות ממשיכות את הלמידה: \"מי שישב יפה יקבל פרס!\". והמורות מחזיקות-מחרות אחריהן: \"מי יקבל היום סמיילי?\" (או 'חייכן' אצל אלו המקפידות על שפה תקנית). שלא לדבר על החֵברה המאוד חומרנית בה אנו חיים, המעבירה את אותם מסרים דרך פרסומות, סרטים וכמובן תוכניות טלוויזיה בהן כולם רצים לדירה או למיליון. על פחות מזה - אין מה לדבר.\nאז ממי הם לומדים את זה, אתם שואלים? מהסביבה, מהמבוגרים המשמעותיים להם, ובעיקר מאיתנו, ההורים. לא מפתיע, הא? גם כאן, אנחנו קצה החוט.\nרואים את הבעייתיות? רוצים לשנות את זה? לעשות אחרת? אז יאללה לעבודה.\nפשוט עצרו. הוציאו מסל האפשרויות שלכם תגמולים חומריים עבור עשייה יומיומית. הרגישו נוח עם עצמכם לבקש מהילדים שלכם את כל אותם דברים שהם אמורים לעשות בעצמם (צחצוח שיניים, התנהגות נאותה) וכחלק מהמשפחה (תפקידים בבית). יש לכם אישור בכתב ממני. ככל שנהיה יותר סגורים עם עצמנו - כך זה יהיה יותר ברור ופשוט לילדים שלנו.\nלא דרך חומר (כסף, מתנות), אלא דרך מחוות רגשיות: חיבוק, נשיקה, מחמאה, חיזוק, הבעת הערכה. כל אלו, כשהם באים מעומק הלב, שווים הרבה יותר מכל צ'ופר שתתנו לו. מהר מאוד תגלו שהילד שלכם לוקח את זה בשתי ידיים באושר גדול - אין חוויה ממלאה יותר מהתפעלות אמיתית - ועוד מהורה! וזה גם לא מתכלה, אגב, לא נמאס, לא נעלם, ונשאר צרוב לנצח.\nהחיים, איזה כיף, מזמנים לנו תגמולים באופן טבעי מבלי להתאמץ: גמרת להתקלח מהר? אז הנה, יש לנו עכשיו זמן לסיפור; היית רגוע יותר בגן היום? בטח הרגשת הרבה יותר נעים. הראו לילדים שלכם את הקשר בין הדברים ולמדו אותם שזה הרווח הכי-הכי שווה.\nרוצים שהילד שלכם ייקח על עצמו יותר תפקידים בבית? יגלה יותר אחריות אישית? במקום לקנות לו עוד משהו (שייזרק גם הוא במהרה לקרן זווית) צ'פרו אותו בזכויות של גדולים: דחייה של עוד חצי שעה בשעת השינה, למשל. הקשר פה ברור: אתה רוצה להיות גדול וללכת לישון מאוחר יותר? תהיה גדול ותן יד במשימות תפעול הבית.\nנו, מה לעשות. הילדים שלנו, כידוע, לומדים מאיתנו, וגם חומריות עוברת כערך במשפחה, אם נרצה או לא נרצה.\nמהמקום הזה יש לנו כאן הזדמנות פז לבחון את עצמנו ולראות עד כמה אנחנו \"מתגמלים\" את עצמנו, עד כמה אנחנו עסוקים בקניות ורכישות, עד כמה אנחנו עסוקים בכסף. ואולי זה הזמן לשינוי?\nכן, נורא חשוב לכולנו וגם, יש להודות, נוח, כשהדברים נעשים בדרך שלנו. אבל... האם אנחנו רוצים לגדל ילד \"מנוהל\" שלא יודע לקחת את המושכות לידיים כשצריך, להחזיק בדעות עצמאיות, לפתח חשיבה בוגרת, לנהל משא ומתן, לשלוט על חייו? כל זה יקרה כשאנחנו נותיר לו מרחב מאפשר דיו להביע את דעתו, להתנגד מדי פעם ואפילו לנצח! ותתפלאו לגלות שמדי פעם כשתרפו, תלכו כמה צעדים אחורה, תוכלו ללמוד מהם משהו שאפילו לא חשבתם עליו.\nנכון שאנחנו נורא רוצים לחסל את הבעיה שצצה כרגע בשיטת ה\"זבנג וגמרנו!\" ופשוט לתת לו פרס, אבל אנחנו כבר יודעים היטב שהשיטה הזו לא באמת \"מחזיקה מים\", ומחר נידרש שוב לאותו עניין בדיוק. תחת זאת, בואו נעצור לרגע וננסה להבין מה עומד מאחורי ההתנהגות הזו שאנחנו רואים, מה הילד שלנו מנסה לומר לנו ואיך נוכל לעזור לו: אולי הוא צריך הכנה ממושכת יותר לפני פרידה? אולי כדאי לתת לו מרחב של בחירה ולרתום אותו כך לשיתוף פעולה? אולי מה שיעזור כאן זו שיחה טובה מלב אל לב בה נצליח לשמוע מה מציק לו? כן, נכון, זה ייקח הרבה יותר זמן - אבל בהחלט יניב למידה ותוצאות אמיתיות שכולנו נהנה מהן בהמשך. והורות, כידוע, זו ריצה למרחקים ארוכים.\n,"}
{"article_id": "0,7340,L-4279424,00.html", "header_title": "חינוך חינם מגיל 3: חוסכים כסף - פוגעים בילדים", "full_text": "אתחיל הפעם בשורה התחתונה, בכל מה שאני חושבת על ההורים \"המשקיענים\" שמקטרים על הזמן שהם צריכים לבלות עם הילדים שלהם. בדיוק על אלו שלא מצליחים להשתלט על השניים הפרטיים שלהם, אבל שולחים אותם כל בוקר בשמחה ל\n,\n\t כי זה בחינם, בהנחה שהגננת תצליח לעשות מה שהם לא - לשמור ולדאוג לרווחתם הנפשית של הילדים שלהם.\nאז יש לי משהו חשוב לספר לכם: גננות הן לא קוסמות. שום גננת שבעולם לא תצליח להתמודד עם ילדים בני שלוש שאינם גמולים או עצמאיים ואפילו לא תמיד מדברים היטב. הנזק כבר כאן ועכשיו רק צריך לפרוט אותו, או בעצם לבקר בגן עירוני אחד ובו 35 ילדים, גננת אחת וסייעת.\nאם התמזל מזלכם, הגעתם לגן שיש בו ילד שילוב או ילד עם צרכים מיוחדים כי אז זכיתם לסייעת נוספת ולעוד זוג עיניים וידיים תומכות. אולי הרווחתם קצת כסף אבל בהחלט לא חשבתם על טובת הילדים שכם.\nהטור הזה נכתב לאחר שגננת אחת שלחה מכתב שמסתובב עכשיו בפייסבוק. היא שאלה בכאב איך מצפים ממנה לתפקד כשבגן תפוסה מלאה של 35 ילדים, 10 מהם לא גמולים וחלקם עדיין לא מדבר היטב, לא עצמאי ואפילו צמוד לבקבוק. איך מצפים ממנה לענות לצרכים בסיסיים של פעוטות בני שלוש שלא כולם היו לפני כן בגן או במסגרת כלשהי.\nלאף אחד אין תשובה, מהסיבה הפשוטה - לא מצפים ממנה להתמודד או להצליח. מצפים ממנה לעשות בייביסיטר לילדים ולמשוך אותם ערים ולא אלימים עד לארוחת הצהריים המאוחרת.\nתודו על האמת: רובכם, ההורים ששולחים את הילד לגן עירוני, לא היה בוחר בגן הנוכחי של הילד שלכם. למעשה, רוב ההורים היו בורחים מהלחץ, מספר הילדים לעומת מספר המבוגרים ואפילו מניקיון השירותים או שעות האוכל המוזרות. איזה הורה ישלח את הילד בן השלוש לגן בו אוכלים ארוחת צהריים בשעה שתיים ואיזה הורה יחשוב שגננת אחת יכולה לחבק 35 ילדים עצובים בפרידה בבוקר או בכלל להכיר אותם?\nאיך הגענו למצב שבו הגננות חסרות אונים והילדים נפגעים, אבל המערכת כולה מחייכת ומספרת שהורים הרוויחו? ככה זה כשאת המחאה הובילו גם בני 20 פלוס, מלאי אנרגיה אומנם ועם תפיסה חברתית מדהימה, אבל עם חוסר הבנה בסיסי בגידול ילדים.\nלא, אין לי ביקורת עליהם, אלא עלינו, ההורים, שלא עצרנו לרגע ובדקנו מה אנחנו מבקשים. איך נפלנו שוב לדרישה לכמות ולא לאיכות, איך הסכמנו לחינוך חינם מהסוג הזול ביותר, שאולי יחסוך כמה שקלים בארנק אבל לא ייתן לשום הורה לישון בשקט בלילה?\nבמקום לדרוש הארכת חופשת הלידה ומתן חינוך איכותי לכל, קמים הורים שצורחים: \"חינוך חינם מגיל שלושה חודשים\" ומאושרים מהמצב בו המדינה מסבסדת גני ילדים מגיל שנתיים ותשעה חודשים. חוסר ההבנה הבסיסי הזה לצורכי הילד ולנזקים העתידיים מחינוך בגיל צעיר במסגרות המוניות הוא גם נזק כלכלי למדינה. יותר מזה, זוהי התייחסות לכמות ולא לאיכות, התייחסות לחינוך כאל בייביסיטר מהסוג הגרוע ולא כאל מקום שאמור להגן על הילד, להכיל אותו או להבין את צרכיו המשתנים.\nחינוך חינם מגיל שלוש אינו המצאה של ועדת טרכטנברג או של ראש הממשלה בנימין נתניהו וגם לא של ראשי המחאה או צעדת העגלות. בשנת 1984 נקבע, בתיקון לחוק לימוד חובה, שיש להרחיב את החוק ולהכילו גם על גילאי שלוש וארבע. החוק הוקפא ולא יושם, בשל מחסור בתקציבים.\nבשנת 1998 התקבלה בכנסת הצעת חוק נוספת של חברי הכנסת דאז תמר גוז'נסקי, ענת מאור ושלמה בן עמי. ההצעה עברה והחוק יושם במספר מצומצם מאד של עיירות פיתוח ושכונות מצוקה.\nאבל החוק, שרוענן בהמשך גם על ידי ועדת דוברת, נשאר מוקפא. ארגוני המורים מחו על שינוי ביום העבודה שלהם, לא נמצא תקציב פנוי ליישום ההמלצות וילדי הגנים לא תוקצבו. כבר אז, בדיוק כמו היום, היה ברור שלא ניתן ליישם חוק בלי תקציב גדול ושינוי מהותי במערכת החינוך הישראלית והכשרה של צוותי חינוך.\nעכשיו נמצא התקציב, או לפחות המוטיבציה, ליישם את החוק מהר ולתת תחושה מדומה שהכל יהיה בסדר. במהירות בזק הכשירו מבנים למבני גנים והפכו כל גננת חדשה לבעלת גן. על בעיית הגננות הפרטיות או על העומס והצרכים הרגשיים של הילדים אף אחד לא נתן את הדעת. הרי להצליח להרים תוך מספר חודשים פרויקט לוגיסטי כזה גדול זו משימה רצינית, אז למה להתייחס לילדים ולצרכיהם, אם אפשר פשוט ליישר אותם במערכת.\nבעוד שברוב העולם המערבי ישנה הבנה כי חופשת לידה ארוכה ומסובסדת על ידי המדינה, כמו גם שמירת על מקומות עבודה לאורך זמן, היא המשמעותית, אצלנו בארץ מחפשים רק איך לדאוג לאפסון הילדים - וכמה שיותר מהר.\nזה הלחץ? העבודה הקשה? אולי, אבל החלטתם להביא ילדים אז חישבו מה טוב בשבילם. פעוטונים עמוסים הם מתכון לבעיות רגשיות וכמובן למחלות ולאשפוזים שיהוו נטל על ההורים ונטל על תקציב המדינה.\nארגון הבריאות העולמי (WHO) מציע לאמהות לצאת לחופשת לידה כבר בשבוע 34 עד 36 להריון. חופשת לידה עוד בהריון מונעת לידות מוקדמות וכמובן סיבוכים והשקעה כלכלית של המדינה. בישראל התעלמו מההמלצה.\nאותו ארגון בריאות ממליץ לאמהות להניק חצי שנה הנקה מלאה. המלצה זו קשה ליישום כאשר אמהות חוזרות לעבודה לאחר 14 שבועות.\nהנקה מפחיתה מחלות שונות ואשפוזים ושוב, לפי מחקרים, תורמת דווקא לכלכלת המדינה. מה עשו בישראל? שינו בשנים האחרונות את ההמלצה להנקה עד גיל ארבעה חודשים, שגם בה לא ניתן לעמוד כאשר חוזרים לעבודה.\nלפני מספר שנים פורסמו כמה מחקרים על השפעת החינוך הקיבוצי על הילדים, שגדלו בבתי ילדים. נזכרתי במחקרים הללו כשקראתי את מכתבה של הגננת, המתריע על חינוך חינם לגילאי שלוש. גם אז חשבו כולם שמצאו פתרון מדהים לצורך של הורים לעבוד ושל המערכת לחנך. דור קיבוצי שלם גדל ופרנס עשרות מחקרים על בעיות רגשיות, דימוי עצמי וקשיים נוספים.\nאולי בעוד דור נוכל גם אנחנו לבדוק אילו בעיות יצרנו לילדינו. בסופו של דבר הגענו לאותה הנקודה - ההורה הישראלי משקיע יותר כסף בחינוך (גנים פרטיים, מטפלות ומורים פרטיים) ומקבל פחות מהמדינה, בהשוואה למדינות מערביות אחרות.\nהאם ההחלטה על יישום חוק חינוך חינם מגיל שלוש, באיחור של 28 שנים, שינתה את המצב? האם זה השינוי שלו יחלו מארגני מחאת האוהלים? אני לא בטוחה. השינוי מעמיק את המעמדות בחינוך ומאפשר להורים בעלי כסף לבחור את חינוך ילדיהם. השאר יקבלו שרותי בייביסיטר דחוסים ואולי גם כמה שריטות להמשך הדרך."}
{"article_id": "0,7340,L-4318485,00.html", "header_title": "מקום 7 במתמטיקה? אל תעבדו עלינו", "full_text": "איזו התרגשות. תלמידי ישראל בזינוק מדהים בתוצאות מבחנים משווים. זה בדיוק מה שהיינו צריכים לפני הבחירות כדי שכולם יהיו מאושרים, ולא משנה אם במקרה הסיבה למסיבה הרבה יותר קטנה ממה שנדמה והתוצאות לא אמורות לשמח אף אחד.\nלמי שעוד לא הספיק להתעדכן -\n.\n\t ישראל רשמה זינוק בתוצאות והתלמידים, שעד לפני שנה דשדשו במקומות מעליבים, הפכו פתאום לגאונים, או לפחות לתלמידים מבריקים במתמטיקה ובעלי הישגים מרשימים בהבנת הנקרא ובמדעים.\nבשנים האחרונות, זה לא סוד, ישראל מגיעה למקומות די משפילים במבחנים המשווים העולמיים. גם מבחני המיצ\"ב לא הראו נתונים מדהימים. מלבד פערים בין אוכלוסיות ומגזרים, מדובר על הישגים בעייתיים שמשאירים את ישראל הרחק מאחור כבר שנים ובמגבת ירידה מתמדת ומעציבה, כזו שמראה שסדר העדיפויות שלנו\nכמדינה הוא מזמן לא כזה שמשקיע בחינוך או בלמידה.\nהפרסום היום מראה לכאורה על שינוי גדול במגמה וממקום 24 במבחן שנערך לפני חמש שנים, קפצנו למקום השביעי והמכובד השנה.\nכדי לא להיות מעכירת שמחות בואו נעשה קצת סדר. תוצאות שני מבחנים פורסמו היום: מבחן טימס, המתקיים אחת לארבע שנים ובודק ידע במתמטיקה ומדעים של תלמידי כיתות ח' ומבחן \"פירלס\", המתקיים אחת לחמש שנים ובודק ידע בקריאה והבנת הנקרא של תלמידי כיתות ד'.\nכשאומרים ידע אתם בטח מדמיינים ממוצע של כל תלמידי ישראל. אבל, ואני מתנצלת מראש, כאן יש לכם את הטעות הראשונה. המבחן שמתמקד בהבנת הנקרא ממש לא הקיף את כל תלמידי ישראל הלומדים בכיתות ד' אלא רק 4,186 מתוכם. במבחן של כיתות ח' השתתפו 4,699 תלמידים בלבד, מ-151 בתי ספר.\nעכשיו בואו נשחקמשחק קצר וננחש מאילו בתי ספר הגיעו התלמידים וכמה מקריות הייתה בבחירה? נגיד שאתם אמורים להחליט אילו בתי ספר יבחנו ואילו לא, האם תעדיפו לתת את המבחן לבתי ספר באופן אקראי או שאולי כדאי שתשתמשו בתוצאות מבחן המיצ\"ב שנערך לפני כן ותבררו באילו בתי ספר יש סיכוי לתוצאות טובות? עד כמה יש אפשרות להטות את התוצאות דרך בחירת בתי ספר?\nהידע במיומנויות הבנת הנקרא, מתמטיקה ואפילו מדעים הוא נושא טעון שיפור בישראל. במדינה בה ההישג הגדול ביותר של התלמידים בשנה האחרונה, ללא הבדל דת גזע או מין, הוא דווקא שעות הצפייה המרובות בטלוויזיה ובמחשב, קריאה היא לא הצד החזק. מצד שני, למידה אינטנסיבית לפני מבחן, בחירת בתי ספר בצורה מושכלת ולחץ אינטנסיבי ולא מתפשר על בתי הספר להתמקד במבחנים, עושים את שלהם. עובדה.\nתעשיית ההכנה למבחנים, גם בכאלה שישראל לא מצליחה בהם, הפכה לסוג של בדיחה עצובה בקרב ההורים. חודשים שלמים מתכוננים בבתי הספר למבחנים, הלחץ על המורות גדול וכך גם על התלמידים. באחד מבתי הספר שאני מכירה ערכה המנהלת חגיגה לרגל תוצאות המיצב והודיעה, ללא בושה, שהיא לא מתחשבת בחוזר מנכ\"ל האחרון, שמגביל את מספר המבחנים לתלמידי היסודי, כדי שבית הספר ימשיך להצליח במיצ\"ב. המיצ\"ב הפך לעיקר, לא ההנאה של התלמידים מהלמידה, הידע או הלמידה. העיקר התוצאות.\nהתוצאות - זה המסר שכולנו הולכים איתו בשנים האחרונות. יותר מבחנים משווים, יותר תוצאות ויותר תסכול למורים ולתלמידים. התוצאות כאן, כאמור, לכאורה מעודדות, אבל בואו נמתין לתוצאות מבחני פיז\"ה, אלו שנערכים בכל בתי הספר. מבחני פיז\"ה (PISA) הם מבחני הערכה בינלאומיים שהחל הארגון לשיתוף פעולה כלכלי (OECD) לערוך בשנת 2000. מאז שישראל החלה להשתתף בהם היא נמצאת כמעט תמיד במקומות ה-37-39 במקצועות הנבחנים.\nואם מישהו עדיין מרגיש טוב עם תוצאות המבחן שפורסמו היום ובטח יככבו במסע הבחירות הקרוב, בואו נדבר לרגע על הפערים בישראל, שעלו במבחן הנוכחי. כל מבחן שכזה מדגיש כמה בישראל\nהחינוך הוא לא שוויוני וכמה למקום ממנו באת יש השפעה גדולה על מי תהיה ועל כמה תצליח.\nשיוויון הזדמנויות הוא מילה גסה בישראל של כמעט 2013. הפערים בחינוך נתפסים כברורים ומובנים, ועל זה אין ספק שנשלם מחיר גדול בהמשך. בינתיים נשאר שמחים מהעלייה לכאורה בציונים, לפחות עד למבחן הבא.\nממשרד החינוך נמסר: \"ארגון ה IEA מקבל מטעם משרד החינוך את רשימת כל בתי הספר בישראל, כאשר ראמה אמונה על הגדרת שכבות הדגימה, כך שבתי הספר ישקפו את המאפיינים של מדינת ישראל ויהוו ייצוג אוכלוסיות מדינת ישראל. מדובר על יצוג הולם של שכבות סוציואקונומיות ובתי הספר כממלכתי, ממלכתי דתי וערבי\"."}
{"article_id": "0,7340,L-4024326,00.html", "header_title": "איך מפסיקים את הוויכוחים בבית?", "full_text": "\"אבל מה אכפת לכם שהחדר שלי מבולגן? זה החדר שלי וזה לא צריך להפריע לכם!\", שני הסתכלה על הוריה בעיניים רושפות. \"כבר הכנסתי את הכלים שלי למדיח. עכשיו אתם רוצים שאני אאכיל את הכלב וגם שאני אסדר את החדר? כל היום אני צריכה לעבוד בבית הזה. אי אפשר לגור פה בשקט!\"\nשני המשיכה בויכוחים, תלונות, רטינות והיעלבויות. הוריה חסרי האונים מנסים להתמודד עם הנטייה של בתם להתווכח על כל דבר בגישות שונות. אמה מנסה לרוב להסביר, לרכך, לוותר, ואפילו להיעלב, אביה מנסה מדי פעם לעשות איתה עסקאות וכשזה לא עובד הוא נוטה לכעוס, לאיים ולעמוד על שלו והתוצאה עבור שני ההורים היא לרוב זהה: המשך הויכוחים והאווירה העכורה ולאחרונה הם אפילו התחילו \"לתפוס מרחק\" מהילדה הווכחנית.\nההורים של שני לא לבד. הורים רבים מוצאים את עצמם מתוסכלים וכואבים מאי ההצלחה לייצר אווירה משפחתית אשר בה שיחות במצבים של חילוקי דעות וחוסר הסכמה בכל הקשור להחלטות חינוכיות שונות, נעשות באווירה של כבוד, איפוק, שליטה עצמית וקבלת \"הדין\" גם כאשר ההחלטה החינוכית ההורית עומדת (באופן טבעי) בניגוד לדעתו ורצונו של הילד. לא אחת מסתיימים וויכוחים אלה בצעקות, איומים, כעס רב ולעיתים אף בביטויי תוקפנות וניתוק זמני של הקשר המילולי (חרם) בין ההורה לילדיו.\nויכוח הוא ביטוי התנהגותי מילולי לגיטימי של חוסר הסכמה, ניסיון להבין מה עומד מאחורי הנחיה/בקשה הורית מסוימת וניסיון לשכנע את ההורה לשנות את דעתו (\"אבל כולם חוזרים ב-4 בבוקר\"). ניהול ויכוח הנעשה תוך הקשבה לזולת, התבטאות תוך שמירה על איפוק, נימוס וכבוד הדדי הינו התנהגות ראויה ביותר שיש לטפחה ולעודדה אצל ילדינו.\nעלינו לקבל את העובדה הבסיסית כי ילדינו ינסו להתווכח ולא להסכים לחלק נכבד מהבקשות וההנחיות שלנו. זה לא פשוט כלל ועיקר לילדינו לקבל בשלוות נפש בקשות כגון: \"גש להכין שיעורים / לאכול / להתרחץ\". המשותף לכל המצבים האלה הוא הבקשה מהילד להפסיק פעולות אהובות לטובת פעולות פחות אהודות עליו ואך טבעי הוא שינסה להבין את השיקולים העומדים מאחורי בקשת ההורה ואף ינסה לשנות או לדחות את \"רוע הגזירה\". שימו לב, עלינו להתייחס להתנהגויות אלה כאל ברירת מחדל ולהתכונן לקראתן, כאשר האתגר החינוכי שלנו הוא לעודד את ילדינו לא לקבל כל הוראה כמובנת מעליה ולציית לה באופן עיוור. חשוב ללמדם לשאול, לבקש הבהרות ולנהל וויכוח, לעיתים אף נוקב, אך לעשות זאת תוך שמירה על איפוק ושליטה עצמית ותוך שמירה על כללי נימוס וכבוד להוריהם ולמחנכיהם.\nברצוני למנות את ארבע הטעויות ההוריות העיקריות המעודדות וויכוחים מיותרים בין הילד להוריו, המתדרדרים במהירות לצעקות, שימוש בשפה בלתי ראויה מצד שני הצדדים והמובילים בסופו של דבר למערכת יחסים רעועה בתא המשפחתי.\nהורים רבים (בהסתמכם על ניסיון העבר עם הילד הנוטה להתווכח ולסרב), מבקשים מילדיהם לעשות דברים תוך שהם מגבירים עוצמת קולם, צועקים, כועסים ומשתמשים במשפטי ציווי, כגון \"גש עכשיו\", \"תביא\", \"בוא הנה\". הורים אחרים (המנסים להימנע מעימות קולני לא נעים עם ילדיהם), מבקשים תוך שימת סימן שאלה בסיומה של הבקשה, \"אתה מוכן להתחיל לעשות שיעורי בית?\" \"אכפת לך לקחת את הכלב לטיול?\" שני סגנונות פנייה אלה הינם שגויים ומעודדים ויכוח וכעסים שניתן להימנע מהם.\nלעיתים חוסר רגישות הורית לתזמון נכון של בקשה מביא בעקבותיו לויכוח שהיה נמנע לו ההורה היה מחכה ורגיש לתזמון הנכון. כאשר הורה מבקש משהו בזמן שהוא בעיצומה של שיחת טלפון חשובה, לקראת סיום צפייה בתכנית אהובה או גלישה חשובה הוא מזמין התנגדות וויכוח מיותר.\nישנם הורים הנוטים להפסיק את הילד בחוסר סבלנות כאשר הוא מנסה לשכנע את ההורה לתת לו מבוקשו או בזמן שהילד שוטח את טענותיו מדוע הוא לא יכול/רוצה להיענות לבקשתו. בכך שההורה כועס ואומר \"תפסיק להתווכח או \"נמאס לי מהוויכוחים שלך\" הוא גורם לדיכוי היכולת החשובה של הילד לא לקבל כל בקשה כמובנת מאליה, כמו גם מעודד במקרים רבים ריב קולני המהווה עוד נידבך במערכת יחסים לא נעימה בין ההורה לילדיו.\nהדינאמיקה האופיינית של ויכוח בין הילד להוריו תכלול כמעט תמיד ניסיון להוכיח להורה שהוא לא הוגן, שלא מתחשבים בו וכמובן שלכולם מרשים ורק לו אסור. יש להבין כי משפטים אלה של הילד גוררים כמעט תמיד את ההורה להגיב ולפתח דיון אין סופי העולה לאט לאט (או מהר מהר) לטונים צורמים, ניתוק או לחלופין לכניעת ההורה מפני רצונו של הילד. חשוב שנבין ונפנים כי משפטי ויכוח וסירוב אלה הנאמרים ע\"י הילדים מהווים מלכודות אליהן נופלים ההורים כשהם נכנסים לוויכוח או מנסים להסביר את הטעות בדרך החשיבה של הילד. \"אתה לא צודק. אנחנו אוהבים אותך\", מדוע אתה אומר שדופקים אותך? כולם עוזרים בבית הזה. אז תעשה לי טובה...\" לסוג כזה של תגובה הילד חיכה כמוצא שלל רב. מיד מתחיל וויכוח בינו לבין ההורה, כאשר כל אחד מנסה לשכנע בצדקת טיעוניו. לא אחת בשלב זה או אחר ההורים המותשים נכנעים.\nאחד הכלים היעילים ביותר למשפחה שחיה יחד ובני הבית מתבקשים לחיות בשלום האחד עם האחר הינו הקפדה על קיום שיחות בנוגע לחילוקי הדעות בין בני המשפחה. המלצתי היא לכנס את כל בני הבית אחת לשבוע (כדאי במוצ\"ש) לשיחה שבועית קצרה, באווירה נעימה ורגועה. במהלך השיחה תוכלו ללמוד כיצד לנהל את חילוקי הדעות באמצעות העלאת הבעיות שהתרחשו במהלך השבוע שחלף, דיון בהן וליבון הסוגיות \"הבוערות\".\nכמה חשוב ללמוד להקשיב זה לזה, ליצור קשר עין עם האדם הדובר, להאזין לו בסבלנות מבלי לקטוע אותו באמצע (וגם מבלי לגלגל עיניים ולעשות שאר סימנים שאמורים להעביר לו את המסר שזה הזמן לשתוק כבר). מיומנות ההקשבה היא מיומנות נלמדת, שכדאי להתאמן בה כמה שיותר. הקפידו לשבת יחד לפחות אחת ליום, אפשר סביב שולחן האוכל בזמן ארוחה משפחתית ולתרגל יחד הקשבה והתעניינות מנומסת באחר.\nהמתינו בסבלנות עד שילדכם יסיים את עיסוקיו ויהיה פנוי להקשיב לכם או לחילופין סמנו לו כי אתם מבקשים לשוחח איתו ושעליו לסיים בדקות הקרובות את עיסוקיו.\nהדרך הנכונה לבקש דבר מה מילדינו הינה באמצעות משפט קצר וברור הנאמר בטון שקט ורגוע. גם אם אתם בטוחים שהילד עומד להתווכח, הימנעו מראש מהסברים ארוכים, כעסים, איומים ושאלות רטוריות ומיותרות.\nישנם נושאים שאינם נתונים לויכוח – לדוגמא, ישיבה לארוחת צהריים, מקלחת, הליכה לישון בזמן ועוד. במקרים אלו, הבקשה שלכם מילדכם לבצע מטלות אלו איננה נתונה לויכוח. לעומת זאת, נושאים רבים נתונים לשיקול דעתו של הילד – עם איזה חבר להיפגש, האם לעזור לאח הקטן בהכנת שיעורי הבית, האם ללכת לחוג ברגל או לרכב על אופניים ועוד. במצבים אלו, תוכלו בהחלט לשאול את הילד מה רצונו, להקשיב לו ולכבד את החלטתו בנושא.\nכאשר ילדכם מביע את דעתו באופן מנומס, רגוע ומכבד – הקשיבו לו! שבחו אותו על כך שהביע את דעתו באופן זה ובמידת האפשר – הענו לבקשתו. כך אתם מעבירים את המסר שדיבור רגוע ומנומס – \"משתלם\".\nאם ילדכם מבקש להבין מה הסיבה לבקשה שלכם (\"למה אני?\", \"למה עכשיו?\" או פשוט \"למה?\") הסבירו לו פעם אחת בלבד (\"אני מבקש שתפסיק לקפוץ על\nהספה בנעלים כי זה מלכלך אותה\"). במידה והוא ממשיך לשאול ולבקש הסברים לבקשתכם – עצרו את הויכוח ואמרו לו: \"כבר הסברתי לך. אני מבין שזה לא מקובל עליך ובכל זאת - עשה את מה שביקשתי\". כך אתם מונעים גלישה לתוך ויכוח ארוך וחזרתי.\nויכוחים ממושכים נוטים לעורר בנו תסכול ולעיתים אף כעס. במצבים אלו אנו משתמשים באמירות חסרות תכלית, כמו: \"כי ככה אמרתי\", \"הסברתי לך כבר 1000 פעם\" ועוד. זכרו לשמור על קור רוח ולעצור את הויכוח עוד בטרם הסלים ורגשות של כעס מתעוררים.\nהבעות תסכול או חוסר הסכמה מצד ילדכם הינן טבעיות. אתם ממש לא חייבים להתווכח איתן. אמירות אלו, בסגנון: \"אוף, תמיד אני צריך לעשות הכול\" או \"אתם לא אוהבים אותי\" מכונות \"רעש התנהגותי\" והתגובה הכי נכונה מצדכם היא לתת לרעש לעבור, מבלי להגיב אליו בניסיונות הסבר או הצטדקות.\nהבחינו באם הויכוח הוא סתם לשם ויכוח או שהויכוח הוא חלק מסירובו של הילד לשתף פעולה עם בקשתכם. אם ילדכם מתווכח ובכל זאת מבצע את המוטל עליו – יש לשבח אותו על כך שעשה את המוטל עליו והתגבר על הקושי. אולם – אם הויכוח משמש את ילדכם על מנת לחמוק מביצוע הנחייה שנתתם, התייחסו לכך: עיצרו את הויכוח ועמדו בנחישות על כך שיבצע את ההנחיה (\"סליחה, הוויכוח הסתיים, גש בבקשה לצחצח שיניים\")."}
{"article_id": "0,7340,L-4290160,00.html", "header_title": "סחוטים מהחופשות? בשנה הבאה יהיה גרוע יותר", "full_text": "אחרי החגים כבר כאן והורים רבים נושמים לרווחה ושולחים את ילדיהם לבית הספר ולגן אחרי אסרו חג לא ברור וגשר אלגנטי בין יום כיפור לסוכות. חגי תשרי מפתיעים כל שנה מחדש בקרבה שלהם לחופש הגדול. הם מוצאים הורים אחרי ניסיונות תמרון של חודשיים מותשים - ובעיקר מרוששים. אך אם חשבתם שהשנה היה קשה ומתיש - חכו חכו לשנה הבאה. בגלל ההבדלים בין הלוח העברי והלועזי נקבל את השנה החדשה ב-4 בספטמבר והילדים ייהנו בפועל משלושה (!!!) חודשי חופשה.\nנכון שבאמצע יהיו מספר ימים ללימודים (בדקתי: מדובר בתשעה ימים, אם אתם מתעקשים לספור מתחילת השנה עד לראש השנה, ועוד שישה ימים בהמשך), אבל כשמדובר על ניסיון להרגיל ילדים לשגרה ולשעות שינה קבועות, התארגנות עם ספרי לימוד והכרות עם מורה או גננת חדשה, מדובר בחופשה מצטברת ארוכה, וכנראה גם כואבת בכיס.\nאכן כן, אם תפתחו את לוח חופשות לשנה הבאה תגלו שבספטמבר אין שבוע לימודים אחד שלם. אתם, כמובן, תעבדו רגיל, כי שום מעביד לא שמע על אסרו חג או על הגשר שהמציא שר החינוך. וכך חודש ספטמבר של השנה הבאה, או בשמו החגיגי תשרי, מעלה באופן מובהק את שאלת השאלות: מדוע לא מקצרים את החופש הגדול ומאחדים אותו עם חגי תשרי?\nוכשאני מדברת על קיצור או שינוי הכוונה היא לא ללקיחת מספר ימי חופשה והעברתם בצורה מרגיזה כגשרים או חופשים במהלך השנה. אני מדברת על שינוי מהותי וחשיבה מחדש על צורת הלימוד בארץ.\nישראל תחגוג השנה 65 ומערכת החינוך בארץ קיימת בצורות שונות כבר יותר מ- 120 שנה. זהו זמן מצויין לחשוב, לרענן ולהבין האם זה החלום. אם מסתכלים בצורה היסטורית בן גוריון ואיתו בן ציון דינור היו היחידים שעשו כאן שינוי משמעותי במערכת החינוך. שניהם איחודו את\nהזרמים בשנת 1953 והעבירו את כולם לחינוך אחיד. אם הם עשו מהפכה שכזאת בסדרי עולם פוליטיים וכפו על ארגונים שינוי מהותי, כנראה שזה אפשרי, רק צריך אומץ.\nמי יודע, אולי אם לבן גוריון היה עוד קצת זמן הוא היה משנה את לוח החופשים. אבל בתקופה ההיא, בה אמהות לא יצאו לעבוד וילדים שיחקו ברחוב ולא בקייטנות יוקרתיות, לא היה צורך לדון בחופשים. כאן בדיוק אכלנו אותה - כי שום שר חינוך אחרי לא העז להתעסק באמת עם חומר הנפץ הזה שנקרא חופש.\nשלא תבינו לא נכון, אני אוהבת את החופשה עם הילדים והעבודה הגמישה שלי, אישית, מאפשרת לי לתמרן בין בית לעבודה. אבל אני זו לא השאלה כאן, אלא המשק ומה החופשים האלה עושים להורים ולשוק העבודה.\nגם השאלה למה זקוקים לחופשה היא בעיני לא מאוד רלוונטית. כל תלמיד זקוק לחופשה אחרי תקופת למידה ארוכה, וכמובן שהמורים, שנאלצים להתמודד עם כיתות עמוסות ולחצים, חייבים אותה כמו אוויר לנשימה. זה נהוג בכל העולם ומקובל, רק שבעוד שבמדינות אחרות יש איזשהו מתאם בין החופשות של התלמידים לחופש של העובדים במשק, או בשמם המוכר יותר ההורים, בארץ אנחנו מתגאים במספר ימי חופשה מהגבוהים בעולם - לתלמידים, ומהקטנים בעולם - לעובדים.\nעכשיו יקפצו ארגוני המורים וינופפו בהונגריה, ביוון או בלטביה, שם נהנים ילדים מחופשת קיץ של 12 שבועות, או בצרפת עם 13 שבועות חופשה מרוכזת. ההבדל הגדול הוא שבמדינות שציינתי ימי חופשה במהלך השנה חופפים לחגים ולימי השבתון במשק. בשבדיה, לדוגמה, מלבד שבדיות ומזג האוויר קריר יש לעובדים יותר מ-36 ימי חופשה מוכרים, החופפים לימי החופשה של הילדים. ועוד לא דיברנו על תמיכה וסבסוד של מסגרות חינוכיות בחופשה. כן, יש דבר כזה.\nעכשיו בואו נחשוב ביחד למה כל כך מפחדים מהשינוי בחופשות ובעשיית סדר קבוע ואפילו בפגיעה בקודש הקודשים - קיצוץ אמיתי בחופש הגדול. טענה הראשונה, וסלחו לי, המטופשת מכולם, היא הטענה שהתלמידים יסרבו ויתנגדו. התלמידים יתנגדו לקיצור החופש הגדול או שינוי בחופשות, זה בטוח, אבל בינינו: מי שואל אותם? הם גם מתנגדים לתלבושת האחידה ולמבחנים או לשיעורי בית. כל אלה לא ממש מעניינים מישהו במשרד החינוך שדואג להעמיס אותם בשיעורי בית בעיקר בחופשות, כדי להשלים את החומר.\nהטענה השנייה לשינוי הוא פגיעה בדמוקרטיה. איך דמוקרטיה קשורה לכל העניין אתם שואלים, ובצדק. פשוט מאוד: היא לא קשורה, אבל בהסתדרות המורים גייסו את הדמוקרטיה וטענו בבלוג שלהם כי \"ימי החופשה בתקופת הקיץ נקבעו ועוגנו בהסכמים קיבוציים. שינוי הסכם קיבוצי בחקיקה פרטית יפגע בכל אושיות הדמוקרטיה ויחסי העבודה ותוביל את מדינת ישראל למצב שבו אין לעובד הגנה, שכן ניתן לשנות מדי יום את תנאי העסקתם\".\nאתם חושבים שזה בולשיט? אתם צודקים, אבל פה קבור הכלב. הסכמי העבודה האלה נקבעו בימי המנדט הבריטי והם תלויים בגורמים שונים שלא קשורים לחיינו המודרניים היום. חופשת פסח הייתה ארוכה כי ביישוב היהודי המתחדש כוח העבודה של הילדים ובני הנוער היה חשוב לניקוי הבית ולעזרה להורים. היום אין מצב שילד יעזור להוריו לנקות לקראת פסח, אבל החופשה נשארה ועד שיקום הבן גוריון שלנו ניאלץ להתמודד עם שבוע ניקיונות ומימונה לילדים.\nטענה נוספת קשורה למזג האוויר החם במזרח התיכון. אתם לא באמת מצפים שמורים ילמדו בחמסינים של הקיץ או שהתלמידים ילמדו בהם ויישארו מרוכזים? מאז שהעלו את הטיעון הזה מוזגו בתי הספר והטכנולוגיה הצליחה להתגבר על החום הגדול. כן, אפשר לשבת במזגן וללמוד ולשתות מהקולר מים קרים. זה די דומה למה שהם עושים בבית - רק מול המורה ולא מול הטלוויזיה.\nהגיע הזמן שמישהו שם בחלונות הגבוהים יבין שהעולם השתנה, התקדם, הידע עבר מהפכה והוא שייך היום לגוגל ולא למורים.\nאת מקומן של הסבתות שלנו, שחשבו שהמורים הם אלו שיקדמו את הילדים שלהם בחיים, תפסו אמהות שהן נשים אסרטיביות, מלומדות ועסוקות. הילדים לא מתענגים יותר על האוכל של אמא אלא מסתפקים בחמגשית של הצהרון. אין זמן, יש זמן איכות, אין לכולם אפשרות להסתפק במשכורת אחת והחופשים האלה הופכים למלכודות של שעמום וסכנה לילדים.\nמישהו חייב להתעורר ולהתנער מהסכמים קיבוציים ולהבין שילדי ישראל \"יבלו\" בשנה הבאה שלושה חודשים ברחובות, בלי השגחה, ואנחנו נגלה שהסטטיסטיקה של אלימות, אלכוהול ורציחות של בני נוער שוב עולה.\nמעבר לקיטורים ההוריים על מחירי הקייטנה היקרים להחריד, חייבים לעשות כאן חשיבה רצינית לגבי מערכת החינוך, תפקידה והשינויים בארץ. אף אחד לא מצפה מהמורים שיהפכו לבייביסיטר לילדים, אבל כן יש ציפייה ששר החינוך יבין כי בלי מהפכה אמיתית וארגון ימי החופשה יהיה כאן יותר רע. רע כי הילדים, וכן גם בני הנוער, לא יהיו בהשגחה של ההורים, יבלו מול פדופילים במחשב או ישוטטו בחוץ. רע כי ההורים שחייבים לתמרן בין החופשות של ילדים לימי מחלה, מאסו בכך. ורע גם לנשים החד הוריות שלא מצליחות יותר לתמרן.\nובשנה הבאה יהיה רע יותר, כבר אמרתי?"}
{"article_id": "0,7340,L-4284944,00.html", "header_title": "סליחה שלא הייתי איתך מספיק; 10 חטאים בהורות", "full_text": "יום כיפור בפתח, וגם החילונים שבינינו מוצאים עצמם בסוג של חשבון נפש: איפה היינו, מה עשינו, וכמובן למי חטאנו. זה הזמן לבקש סליחה ומחילה מאנשים הקרובים לנו, להיטהר ולהשתחרר מתחושות מעיקות, כך שנוכל להתחיל את השנה ממקום חדש, נקי ושקט יותר.\nואם כבר מדברים על חשבון נפש, על תחושה שפגענו, טעינו, כשלנו, הרי מי כמונו, ההורים, מכיר מקרוב, ברמה יומיומית ממש, את כל אלו?  במהלך השנה אני פוגשת לא מעט הורים הנושאים עימם תחושות קשות של אשמה: למה עשיתי כך ולא עשיתי כך. נראה לי שנכון יהיה לומר שאין הורה שלא חש בזמן כלשהו כי שגה ואפילו הכאיב ליקרים לו מכל - ילדיו.\nזה כמובן מתחבר לרגשות האשם המוכרות לכולנו, המגיעות 'בילט–אין' עם הרך הנולד ומוצאות בתוכנו בית חם, מזין ומטפח. הסיבות לרגשות האשם האלו משתנות, אך התחושה המכבידה דומה. לכל מקום אשר נלך ילווה אותנו מעין דיאלוג פנימי שלא עוזב לרגע: \"הייתי בסדר? טעיתי? האם מה שעשיתי ייצרב, חלילה, לכדי טראומה בנפשו של הילד שלי, או שזה לא נורא כל כך?\". וכך הלוך וחזור, שוב ושוב, ללא הפסקה. מעייף, מתיש ומלאֵה.\nלקראת השנה החדשה קיבצתי עבורכם את עשרת החטאים \"המובילים\" שהורים חווים. אני מזמינה אתכם להתבונן עליהם יחד, דרך זווית ראייה מעט שונה שתעזור לכם לסלוח לעצמכם. אני כבר סלחתי.\nבואו נזכור כי הורות היא מקצוע תובעני ואינטנסיבי שאנו נדרשים ללמוד תוך כדי תנועה, בתנאים מאוד לא אופטימליים של חוסר שינה, תחושת אחריות כבדה, חוסר ידע מוקדם, דאגה, בלבול, הצפה רגשית ועוד ועוד. קצת קשה בתנאים כאלה לעשות את הדבר הנכון תמיד, לא?\nיתרה מכך. מרבית ההורים הנוקשים נוהגים בדרך זו פשוט מתוך חוסר ידע. אולי כך גידלו גם אותם, אולי הם חווים את התנהגות הילדים כמתקפה המאיימת על קיומם ומפעילים נוקשות כמנגנון הישרדות. בכל מקרה, ברור שהורה כזה נמצא במצוקה ואין ברשותו מוצא זמין אחר, טוב ונכון יותר.\nכל מה שנדרש במקרה כזה הוא ידע מעמיק יותר בהורות ומגוון גדול יותר של כלים שיעמדו לרשותכם בזמן אמת. כל הורה יכול, ולא, זה לא מאוחר מדי. קראו ספר אחד או שניים (לא יותר מדי!), מאמרים מקצועיים בנושאים שמעסיקים אתכם, הצטרפו לקבוצת הורים, התייעצו עם הורים נוספים, ואם יש צורך - גם עם איש מקצוע מיומן.\nבעידן המודרני בו אנו חיים הורים נדרשים להיות \"מולטי-טאסק\" ברמות על\nתוסיפו לזה תחביבים, חברים, משפחה מורחבת, זמן זוגי, זמן עם עצמי (יש דבר כזה?) - ומה נשאר להורות? בסופו של יום אנחנו מגיעים הביתה מותשים, אכולי רגשות אשם ומלאי הבטחות לשינוי. ממחר.\nנתחיל בכך שחשוב לשים לעצמנו גבולות, לסגור טלפונים כשאנחנו בבית ולהיות באמת-באמת עם הילדים, להמעיט ברכישות מיותרות (בודאי של צעצועים, בגדים והפתעות לילדים - הם כבר מזמן לא מופתעים יותר מחמש דקות וחבל לעבוד שעות נוספות בשביל זה). במקביל נזכיר לעצמנו שתמיד נרצה להיות איתם יותר, אבל זה גם בסדר כשזה לא מתאפשר, כשאנחנו פה ושם מאכזבים, מתסכלים, כשאנחנו מממשים צרכים אחרים שלנו לפנֵי. גם זה חשוב, שהילדים שלנו ילמדו לקבל שיש להוריהם צרכים שונים משלהם.\nלא פעם המציאות מתנגשת עם הפנטזיה. היינו רוצים להישאר עם הילדים בבית כמה שיותר, לקום איתם, לאכול ארוחת בוקר רגועה, לשחק ולבלות איתם, ללמד אותם, לעשות להם הום-סקולינג שכזה, אלא שלא תמיד זה ניתן. חלקנו מחויבים למקום עבודה, רובינו פשוט חייבים לקחת חלק בעול המכביד של הפרנסה. לא קל לתחזק היום משפחה.\nנכון, הילדים לא חווים הורים במשרה מלאה, אבל לומדים להסתדר עם מבוגרים אחרים ההופכים במהרה להיות משמעותיים ואהובים. בנוסף, הם מקבלים במחצית השנייה של היום הורים מסופקים ומלאים יותר, המרגישים שהם מביאים לידי ביטוי עוד יכולות וחלקים משמעותיים שלהם. וזה לא פחות חשוב.\nאנחנו נורא אוהבים את הילדים שלנו. אנחנו רוצים לתת להם את כל מה שאפשר וגם, לא פעם, את מה שאי אפשר. גם לאהבה שלנו אין גבולות. אנחנו לא רוצים לאכזב אותם, להכעיס אותם או לגרום להם להרגיש רע, והכי-הכי אנו רוצים שהם יאהבו אותנו ויחשבו שאנחנו ההורים הכי טובים שיש.\n.\nאם רק היינו יודעים כמה רע זה עושה להם! אם רק היינו מבינים כמה, בעצם, הם צריכים את האיסורים האלה על מנת להרגיש ביטחון, על מנת ללמוד להתמודד עם תסכולים בחיים. אבל איך יכולנו לדעת את כל זה? את המקצוע הזה לא מלמדים בבית הספר.\nגם פה, חברים, שום דבר לא אבוד. כל ילד רוצה וצריך הורה שיש לו עמוד שדרה, שיודע לעמוד על שלו. גם בגיל בוגר יותר. לא תמיד קל לעשות את המהפך הזה לבד, אז אל תהססו להיעזר באיש מקצוע שילווה אתכם וילמד אתכם לסלול דרך חדשה. תתפלאו לגלות שהילדים שלכם רק חיכו לזה.\n:\n\t מה להגיד ומה לא, מתי לדבר ובעיקר איך. יש כאלה שזה בא להם באופן טבעי. אולי היה להם מודל טוב מהבית, אולי יש להם כישרון מולד, יכולת מופלאה שכזו לקשור שיחה עם כל אחד בכל מצב.\nאבל לרבים מאיתנו זה קשה, בעיקר כשמדובר בילדים שלנו שאנחנו כל כך רגישים אליהם, כשנושאי השיחה מאוד מאיימים גם עלינו, כשאנחנו כל כך רוצים ללמד אותם, לעוץ להם עצות טובות שישמרו עליהם מכל רע, לעזור להם – וזה רק מרחיק אותם יותר ויותר.\nבואו נעשה כאן משהו חדש. נתחיל מלהקשיב. להקשיב באמת, ללא התערבות, ונמשיך בכך שנדבר עם הילדים שלנו באופן מכבד, לא שופט ולא מתנשא. ובמשפטים קצרים וממוקדים. רק זה ולא יותר. ותראו מה יקרה.\nאיזה כיף היה אם היינו יכולים לחיות את החיים מהסוף להתחלה, נכון? איך היינו מצליחים להימנע מטעויות, עושים את הבחירות היותר טובות והיותר מוצלחות, עוקפים מכשולים, בוחרים בול מה שנכון.\nאבל מה לעשות, זה לא עובד ככה. פעמים רבות אנחנו מבינים מה נכון לנו, מה נכון לילדים שלנו, רק בדיעבד. לפעמים יסתבר שצדקנו, בפעמים אחרות - פחות.\nזיכרו שגם אם אתם חשים שהבחה שעשיתם לא הייתה נכונה, לרוב לא הכל היה רע. כי הרי באותו גן \"חממה\" הילד שלנו נהנה גם מיחס עוטף ונעים, ובאותו גן עירוני יכול היה ללמוד להתמודד עם קושי. מי ידע מה טוב ומה רע? (בדרך כלל, אגב, הם כרוכים זה בזה). כשמסתכלים על זה בדרך כזו זה הופך את כל נושא הבחירות בחיים לקצת יותר אפשרי.\nזה באמת לא היה לעניין. נו, מה לעשות? אנחנו מגיעים להורות עם אפס ניסיון, מעט מאוד ידע והמון ציפיות\n.\n\t אז כן, הילד הבכור ממלא לנו את כל הפריים ודרכו אנו לומדים להיות הורים מנוסים וטובים יותר. ונכון, זה מאלץ אותו לספוג את כל הפנטזיות והמשאלות שלנו ולהיות מאוד קשוב וקשור אלינו.\nזיכרו שלמרות כל המינוסים - הבכור שלכם מקבל בונוס ענק, משהו שלא יהיה לאף ילד אחר אחריו: את כל-כולנו. כל תשומת הלב שלנו, הזמן, ההתייחסות, האהבה, הפינוקים. הכל שלו - ללא שותפים. ועוד משהו: הוא מייצר בנו התרגשות שאין דומה לה. התחושה הראשונית הזו שקרה לנו נס, פלא העולם, אין ולא יהיו דברים כאלו. חוויה חד פעמית שלא תחזור עוד לעולם. גם זה - ייחודי רק לו. אז בכל זאת יש כאן עסקה משתלמת, לא?\nלמי שזה לא קרה - שירים יד! אין הורה שלא נופל כאן. כן, כולנו בשר ודם, כולנו כועסים, כולנו אוגרים עומסים רגשיים גם ממקומות אחרים בחיים ולפעמים, מה לעשות, מאבדים את זה. זה לא נעים, זה לא מומלץ - אבל זה קורה.\nהשאלה הגדולה כאן היא עד כמה אנחנו נותנים לעצמנו להידרדר, באיזה שלב אנחנו תופסים את עצמנו וחוזרים לשליטה, באיזו תדירות זה קורה לנו ומה אנחנו עושים אחרי שזה קורה. על זה אנחנו צריכים לקחת אחריות. וכמובן - להתנצל. כמו גדולים, הכי אותנטי שאפשר, מכל הלב. זה גם מזכיר לכולם שאמא ואבא הם בני אדם ויכולים לטעות, וגם משמש כמודלינג לילדים שיבואו אף הם ויתנצלו לכשישגו. רק הקפידו לא לעשות את זה יותר מדי פעמים, כי אז זה כבר לא שווה כלום.\nמשפחה זה לא פוסטר וגם לא \"בית מרקחת\". לפעמים זה יותר דומה למרקחה (אבן שושן: המולה, סערה) אחת גדולה.\n.\n\t וכן, ברור, גם הורים רבים. לא מסכימים ביניהם, מתחשבנים, מתוסכלים, נפגעים.\nבאיזשהו מקום לריב זה דווקא יופי של למידה. זה חלק מהחיים, מדגים את חופש הביטוי והעמידה על שלך, נותן מקום ולגיטימציה לביטוי ומאבק על רצונות אישיים וכדומה. השאלה היא רק איך רבים, ועוד יותר חשוב - איך מתפייסים.\nאז שימו לב: מדובר באימון חשוב. לא יורדים מתחת לחגורה ולא מאבדים את הצפון. לעומת זאת, כן מתפייסים ואם גם הדגמנו זאת מול הילדים - סגרנו מעגל.\nהחלטה על גירושין היא תמיד קשה. כולם משלמים מחיר כבד והילדים, שלא מרוויחים דבר מהפרידה הזו, יותר מכולם. יחד עם זאת – זו לא סיבה מספקת להישאר יחד, כשנגמרת האהבה, התשוקה,\nהעניין וההערכה ההדדית, כשברור לאחד הצדדים או לשניהם שמערכת היחסים הזו כבר בלתי אפשרית עבורם.\nאז היום כבר מותר להגיד את זה: מותר \"לפרק את החבילה\", לא חייבים להמשיך ולשמר את המסגרת בכל מחיר. עבור חלק (לפחות) מאלו שבחרו באפשרות הזו – זו מתנה. וכן, התשלום פה הוא במזומן - המחיר קשה וכאוב. אי אפשר לשנות עובדה זו - אך בהחלט אפשר לנהל מערכת נפרדת מכבדת שלא שופכת את המים עם התינוק.\nפשוט עושים\nאת הכי טוב שאפשר בנסיבות הקיימות - זה המון. זו הזדמנות לילדים שלכם ללמוד (שוב) איך אפשר לשמור על גבולות וערכים גם במצבים קשים.\nורגע לפני שאנחנו נפרדים רק זיכרו לומר לעצמכם \"סלחנו-סלחנו-סלחנו\". עכשיו אפשר להתחיל את השנה החדשה.\n,"}
{"article_id": "0,7340,L-4106232,00.html", "header_title": "חינוך לגיל הרך: עושים סדר בדרישות ההורים במחאה", "full_text": "בתוך בליל הדעות והאינטרסים נוצר קשר מלאכותי בין שלושתם, כאילו אחד תלוי בשני או בא על חשבונו, אך למעשה מדובר בשלושה נושאים שונים - וחשובים - שכל אחד מהם עומד בפני עצמו:\nיוזמת\nמנסה להסדיר את תחום גני הילדים הפרטיים בישראל, שכיום פרוץ לחלוטין ונטול פיקוח. בשלב זה נדחתה ההצבעה על הצעת החוק למושב החורף של הכנסת עקב ערר.\nיש מי שטוען שהחוק יפיל מעמסה כלכלית נוספת על הגנים שתתגלגל בסופו של דבר ל\n,\n\t אבל לטענה אין בסיס מוצק, במיוחד לאחר שמשרד האוצר ומשרד התמ\"ת התחייבו לכסות את עלויות החוק והקצו לכך מימון ראשוני של מיליארד שקלים.\nהחוק כפי שהוא מוצע כעת הוא חוק בריא, וזהו נושא ראוי למאבק. חשוב להעביר קודם את החוק ולאחר מכן למצוא את שאר הכסף הנדרש ליישומו במסגרת הממשלה.\nעל התעריף שמשלמים ההורים במעונות היום מוטל כבר פיקוח של משרד התמ\"ת, אבל הוא פשוט לא מספיק. ההוצאה על מעון יום ללא סבסוד להורים כמעט דומה להוצאה על גן פרטי. מעט מדי הורים וילדים זכאים לסבסוד מלא או גבוה של מעון היום, וזו חלק מהמצוקה שצפה כעת בהפגנות.\nאחת הדרישות המרכזיות שעלתה בצעדות העגלות היא להרחיב את יישום חוק חינוך חינם לגיל שלושה חודשים ומעלה. תיאורטית, החוק הקיים אמור היה להיות תקף לגילאי לידה עד 18, אך בפועל משרד החינוך מספק מענה רק לגילאי שלוש ומעלה. עד גיל שלוש אין מסגרות ללא עלות, וההורים נאלצים לבחור בין גן פרטי, מעון יום, מטפלת או התפטרות מעבודה.\nכאמור, שלוש הדרישות האלה של ההורים שונות באופיין ובמורכבות היישום שלהן, אך הן אינן אמורות להשפיע זו על זו. זה כמובן לא מפריע לגורמים שונים לטעון - מתוך בורות או אינטרס - שהאחד יבוא על חשבון השני. אלו מנסים לשכנע, למשל, שחוק הפיקוח על גני הילדים יוביל בהכרח פיקוח גם על מחירי הגנים הפרטיים, דבר שהוא פשוט לא נכון.\nישראל חייבת לספק חינוך איכותי, שוויוני וחינם לכל ילד, זו מטרה בעלת חשיבות עליונה בכל מדינה החפצת חיים. היא יכולה להשאיר להורים לבחור אם ליהנות מסובסידיה מלאה במעון יום או להעדיף מימון חלקי על מסגרת של גן פרטי. תמיד יהיו הורים שיעדיפו לחנך את ילדם במוסדות פרטיים, ותפקיד המדינה לדאוג לפני הכל שהמסגרות הציבוריות יהיו לא פחות טובות, ושכולם יוכלו ליהנות מהן בחינם.\nחוק הפיקוח על מעונות היום נועד ליצור סטנדרטיזציה בגנים הפרטיים בעיקר, ולקבוע דרישות סף שיבטיחו שילדכם ישהה בסביבה בריאה ובטוחה.\nאת שלוש השאיפות אפשר לקדם במקביל. הישג בכל אחד מהמאבקים החשובים האלה יהיה טוב לכולנו, בראש ובראשונה לילדים, שיקבלו יותר מהגן שאליו הם נשלחים."}
{"article_id": "0,7340,L-4278768,00.html", "header_title": "הוא עדיין בוכה בבוקר בגן. זה נורמלי?", "full_text": "המעבר לגן, בעיקר כאשר מדובר בגן חדש, הוא לא פשוט כלל וילדים יכולים להגיב על המעבר במגוון דרכים. ישנם ילדים שיסתגלו מהר וללא קשיים מיוחדים. אחרים יכולים לבכות ולהיצמד להורים, להזדקק מאד למוצץ ולחפץ המעבר שלהם, להיות עצובים בבוקר ולבכות מאד בפרידה מההורה, לדבר על כך שאין להם חברים בגן החדש, ולהרבות לדבר על הגן הישן ועל מה שהיה בו.\nבאופן טבעי בגילאי הגן אנחנו נראה אחת או יותר מתופעות ההסתגלות, שאורכות בדרך כלל כשבוע עד שבועיים. אך ישנם מקרים בהם ההתנהגויות הללו מעידות על כך שיש לילד בעיה בהסתגלות לגן, ויש צורך לטפל ולעזור לו להתמודד עם הקשיים.\nבכי רב בבוקר בפרידה בגן וקושי של הפעוט להיפרד מההורה. הבכי מפסיק לאחר שההורה הולך ולאחר שהות בגן.\nהתנהגות סגורה בגן שמתבטאת בבכי, אי רצון להשתתף בפעילויות וישיבה בצד, אולם הילד לאט לאט \"יוצא מהשבלול\" ומתחיל לשתף פעולה.\nהילד זקוק יותר למוצץ ולחפץ מעבר (בובה או חיתול אליהם הוא קשור) בתהליך הקליטה, ולאחר מכן מוותר עליהם ומתפנה לפעילות בגן.\nתלות פיזית גדולה בהורים בשעות שאחרי הגן ולפני השינה, הליכה אחריהם לכל מקום.\nקשיי שינה שיכולים לבוא לידי ביטוי שזמן שהולכים לישון וגם ביקיצות פתאומיות בלילה.\nהתכנסות וחיפוש פינה שקטה בבית – להתנקות מהאנרגיות של היום.\nהילד בוכה מאוד במהלך הפרידה מההורים בגן ולא נרגע במהלך היום, בעיקר אם הדבר קורה לאורך זמן ללא שיפור.\nכאשר אשת צוות מתקרבת לילד בכיו מתגבר והוא אינו מביט בה או נענה אליה כלל, אלא נלפת בהורה ומסרב לשחרר. גם במקרה זה מדובר על התנהגות שנמשכת לאורך זמן בלי שנראה שיפור.\nהילד אינו משתתף בפעילויות הגן ויושב בצד לאורך זמן וללא שיפור, פסיבי מאוד.\nהצמדות למוצץ ולחפץ מעבר בלי יכולת לעזוב אותם. כשהם אינם, הוא בוכה מאוד ולא נרגע.\nהילד בוכה גם בבית, לפני ההליכה לגן, וגם כשאנו באים לאסוף אותו מהגן בסוף היום. במידה והילד מדבר הוא חוזר ואומר שהוא אינו רוצה ללכת לגן.\nשביתות רעב של הילד, שמסרב לאכול במסגרת הגן ויתכן שגם בבית.\nרגישות פיזית ונפשית גבוהה בגן, שמלווה בבכי בכל פניה או נגיעה בילד בבית.\nרגרסיה בהתנהגותו של הילד במישורים שונים, שלא מסתדרת בחלוף החודש הראשון לקליטתו בגן. ייתכן והוא ישוב להרטיב, יחזור להתנהגויות שכבר נעלמו לפני זמן רב ועוד.\nכעס, אלימות, צעקות, עשיית דברים אסורים, חוסר הקשבה, חוצפה בצורה קיצונית מזו שהייתה, שלא עוברת או מתמתנת. נראה שהילד \"על הקצה\" כל הזמן.\nתחושה שהילד לא יכול לשחרר את ההורה מטווח הראייה שלו, חזרה של \"חרדת הנטישה\" והצמדות רבה של הילד אל ההורים תוך סירוב לשחרר אותם לאורך זמן וללא מגמת שיפור.\nאם ההורה חש שהמסגרת אינה מתאימה לילד, ולכך מתווספים סימנים המדליקים נורה אדומה כפי שצוינו לעיל, כדאי לשוחח\nראשית עם מנהלת הגן ולשמוע ממנה איך היא רואה את הילד ואת ההסתגלות שלו. אם עדיין אינכם רגועים ניתן להתייעץ גם עם פסיכולוג ילדים/מנחת הורים/יועצת חינוכית שבקיאים בתחום ויוכלו לעשות אבחנה מבדלת בין קשיי התאקלמות רגילים ונורמליים לבין חוסר התאמה של המסגרת לילד. והכי חשוב, הקשיבו לאינטואיציה הפנימית שלכם. אתם אלו שמכירים את ילדכם בצורה הטובה ביותר ואתם אלו שתוכלו לזהות סימנים של אומללות ניכרת.\nכאשר ילד נכנס לגן חדש נצפה לראות אחת או יותר מתופעות ההסתגלות, שאמורות להסתיים בערך שבוע עד שבועיים מתחילת השנה. במקרה כזה יש להסיק מסקנות כחודש לאחר התחלת הגן."}
{"article_id": "0,7340,L-4273155,00.html", "header_title": "שונא את בי\"ס: קשיי הימים הראשונים - ופתרונות", "full_text": "ההורים נשמו לרווחה והחזירו את הילדים לשגרה ואפילו השוויצו לסבתות ולחברים בפייסבוק על הפרידה הקלה. הילד התעורר בקלות, התלבש במהירות ורץ לגן או התיישב בשמחה בכיתה ושלח אתכם לדרככם.\nלפעמים הילדים כועסים ומסרבים, לפעמים פורצים בבכי ולפעמים פשוט מחפשים סיבות ותירוצים שמצליחים להוציא כל הורה ממוצע משלוותו. לפעמים הם מתקשים לקבל את השינויים. כך תתמודדו עם הקשיים של השבועות הראשונים בבתי הספר ובגן.\nלפני שהחלטתם לנזוף בילד ולטעון שהוא ממציא תלונות כדי להישאר בבית, ולפני שהחלטתם לשלוח אותו לבית הספר עם האמירה \"זה יעבור\", עצרו וחשבו: האם הוא אכל\n,\n\t האם הספיק ללכת לשירותים ואולי היו שינויים בתזונה שלו או של הבית כולו.\nהחופש מאפשר לרוב הילדים לאכול אחרת, זמני הארוחות השתנו ובדרך כלל גם התפריט. יש ילדים שהתרגלו לקום מאוחר ולאכול רק בצהרים. יש משפחות שסיום החופשה ותחילת שנת הלימודים והשגרה גורמים להם להחליט לשנות את התזונה בבית לבריאה יותר ולשנות את התפריט אליו רגיל הילד.\nכאב בטן אמנם יכולים להיות ביטוי רגשי לפחד או חששות ואפילו התרגשות, אבל לנבוע גם מסדר יום שונה, מתפריט חדש או מרעב. מומלץ לבדוק את התפריט של הילד, לשלול מזונות שיכולים לגרום לכאבים וכמובן לשוחח עם הילד ולברר האם יש קשיים או חששות שלו בבית הספר.\nגם אם מדובר בקושי רגשי - אל תבטלו אותו, אלא שוחחו עם הילד והעבירו מסר שאתם איתו, מאמינים לו ומנסים לעזור לו להתמודד. כאבי בטן בבקרים שלא עוברים דורשים גם התייעצות עם רופא.\nהיום הראשון עבר ואיתו ההיכרות עם המורה החדשה. בהתחלה היא נראתה נחמדה ומחייכת אבל עברו בדיוק יומיים והילד הפרטי שלכם חזר עם קביעה ברורה שהוא לא אוהב את המורה ויותר מזה \"המורה שונאת אותי\".\nרגע לפני שאתם נבהלים וכועסים או רצים לברר עם המורה למה היא לא אוהבת את הילד המקסים, קחו נשימה עמוקה והירגעו. הימים הראשונים יכולים להיות סוערים ואפילו להוות כר למאבקי כוחות של מורים ותלמידים. כל אחד מחפש את מקומו ולעיתים מורים מנסים להיות סמכותיים יותר וקשוחים כדי לקבוע נורמות התנהגות והרגלים בכיתה.\nגם אם הילד מרגיש לא אהוב נסו לפרוט איתו את התחושה (\"למה אתה מרגיש ככה?\" \"בוא נחשוב ביחד על התייחסות נחמדה של המורה אליך\" וכו'). חשוב לא לגלות הזדהות עם הילד אלא לבחון את הסיטואציה מבחוץ ולהעביר מסר שאתם תומכים בו וסומכים עליו שיסתדר.\nרק אם התלונות ממשיכות ואתם חושבים שלא מדובר בתחושה סובייקטיבית אלא באמת ישנה בעיה, מומלץ להתערב.\nמסתבר שקושי להיפרד יכול להתחיל לאחר מספר ימים, ההתרגשות יורדת והילד מוצא את עצמו מכיר את הצעצועים החדשים ואת האטרקציות המיוחדות בגן, אבל בלי חברים או ילדים לשחק איתם. לפעמים מישהו העליב אותו או שהאוכל לא ממשש טעים לו ולפעמים הוא מבין שקצת בכי בבוקר גורם לכם להפסיק הכל ולהתרגש.\nחשוב לברר מה מפריע בגן אבל להלך על חבל דק שבו לא מעניקים לקושי תשומת לב גדולה מדי. חשוב לקבוע טקס פרידה שיחל כבר בבית ויבהיר לילד כמה זמן תלוו אותו בגן ומתי תיפרדו ואפילו איך.\nהפרידה בבוקר יכולה להיות קשה לפעמים כיוון שהילד מרגיש את החששות של ההורה המלווה, אחיזת יד נרגשת או פחד של הורה מועברים לילד. אם אתם חוששים מומלץ לבקש מהגננת להישאר בגן ולהתבונן במתרחש ולעזוב רק כשאתם רגועים. במקביל מומלץ לא להעלם לילד או לנסות לברוח כשהוא עסוק אלא להתמיד בטקס הפרידה הקבוע שהוחלט עליו.\nהתארגנות בוקר היא אחת הבעיות הגדולות בכל בית. הורים ממהרים מעוניינים להגיע בזמן לעבודה אבל הילדים עייפים ומסרבים לקום. זה לא מפתיע – תלמידי ישראל נמצאים גבוה בדרוג בחוסר שעות שינה, הם ישנים מעט מדי שעות וצופים בערב בתוכניות טלוויזיה. השגרה הבעייתית המצטרפת לחודשיים חופש חסרי גבולות מובילה אותם להתקשות להתעורר ולהתארגן.\nטובה מתחילה בערב קודם - דאגו להסביר לילדים מה אתם מצפים מהם ומתי אתם מתכוננים להעיר אותם ודאגו שהם יישנו בשעות מוקדמות. ילדים יודעים כי ההורים דואגים להכל בבוקר ובעיקר שהילדים לא יאחרו ולכן מרשים לעצמם \"לגנוב\" עוד כמה דקות שינה.\nנסו להבהיר לילדים כבר בערב מה אתם מצפים מהם ולהתעקש שהם יהיו אחראיים על הקימה, בעיקר כשמדובר בילדים גדולים יותר. לקטנים חשוב להקפיד על שינה מרובה וארגון הבגדים בערב.\nהרעיון, שילד לא יאכל בכל שעות הלימוד בבית הספר כי אתם התעקשתם על לחם כוסמין וממרח סויה, לא מתאים לתקופת שינויים והתחלות. דחו את ההתעקשות על תזונה בריאה יותר לשגרה או לאחר הצהרים.\nהפתרון כאן הוא בתכנון: בחרו עם הילד מה הוא אוכל בכל יום. נסו לשלב אוכל בריא אבל אל תתעקשו. אם הבחירה שלו לא מזינה בעינכם קבעו שזה התפריט לבית הספר או לגן לתקופה זו - עד לאחר החגים ולאחר מכן שבו שוב ובחרו תפריט אחר בריא יותר. את הניסיון לשנות ולגוון עשו בשעות לאחר בית ספר.\nאחרי חודשיים של חופש שבהם הם צפו בטלוויזיה ובילו בבריכה, בסרטים ובנופשים, החזרה לבית הספר והישיבה ליד שולחן באמת פחות אטרקטיבית ומהנה.\nבית הספר זה \"לא כיף\" ולמעשה הוא לא האפשרות הראשונה שילד יבחר לבלות את הזמן הפנוי שלו. הבעיה מתחילה בהורים שמנסים לשווק את בית הספר לילדים כמקום מהנה \"יהיה לך כיף בבית הספר\", או \"תעשה כיף\" הם משפטים שכדאי להימנע מהם ומכאן גם האכזבה של הילד תקטן.\nנסו לשווק לילדים את בית הספר באופן ראלי: \"יהיה לך מעניין\" או \"בהפסקות תוכל להכיר חברים חדשים\". שיווק נכון ימנע מהילד אכזבות אבל במקביל גם כעס וחוסר רצון לא ללכת לשם.\nחשוב לזכור שרובם של הקשיים יעברו לאחר שהילדים יחזרו לשגרה ויעברו את תקופת ההסתגלות. עד אז מומלץ להיות סבלנים ולנסות לגייס קצת הומור לשיפור המצב."}
{"article_id": "0,7340,L-4232643,00.html", "header_title": "הסקר הגדול: איזה פארק עירוני במרכז הכי שווה?", "full_text": "פעם היה לנו רק פארק לאומי אחד, ששאב אליו את כ-ו-ל-ם בכל שבת, חג או סתם בחופשים. אבל בשנים האחרונות החלו לצוץ פארקים עירוניים כפטריות אחרי הגשם. נדמה כי כמעט אין עירייה שמכבדת את עצמה שלא מוצאת איזו פיסת שטח ירוקה להקים עליה פארק לרווחת התושבים והאורחים, כחלק מהטרנד הירוק המבורך ובמקביל לבנייה האורבנית המואצת.\nואכן, בילוי בפארק הפך להיות זמן האיכות האולטימטיבי למשפחות רבות. הילדים נהנים מהמרחבים ומוציאים אנרגיה במתקני שעשועים, ברכיבה על אופניים\nפארק הרצליה, שנפתח רק בשנת 2009, מכיל 120 דונם של מדשאות מטופחות, אגם מלאכותי, חורשה, מסלולי הליכה ורכיבה, מתקני שעשועים ועוד. הפארק מטופח ומזמין.\nמתקן שעשועים מקורי ומורכב הכולל מגלשות בגבהים שונים (כולל אחת ממש גבוהה), אפשרויות טיפוס מגוונות וגשרים. המתקן פתוח ומאפשר להורים לראות את הילדים לכל אורכו, כשהם יושבים על אחד מהספסלים הרבים שמפוזרים במקום. חלק מהמתחם מרוצף במשטח גומי וחלק אחר בחול. יש גם אומגה מגניבה. מתחם המתקנים לפעוטות נפרד לחלוטין.\nישנם שולחנות פיקניק, שטחי דשא רחבים ומתחם מנגל. ליד גן השעשועים יש בית קפה, המציע למכירה ארטיקים, ארוחות בוקר, צ'יפס, טוסטים וקפה. בית הקפה פתוח גם בשבת.\nמעבר לכביש יש חניון, ואם ממש עמוס ניתן למצוא חניה בשפע בקניון שבעת הכוכבים. החניה חינם.\nאמנם העצים עדיין צעירים יחסית כדי לספק צל משמעותי, אבל בעיריית הרצליה מצאו פתרון והציבו ברחבי הפארק ספסלים מוצלים.\nאגם מלאכותי, אומגה, בחורף מומלץ לטייל לשלולית החורף.\nחיפשתי, חיפשתי ולא מצאתי.\nקניון שבעת הכוכבים (שבחלקו פתוח בשבת) ממש מעבר לכביש.\n\"אמא, אפשר לבוא עוד פעם לפארק עם המתקן הכייפי?\"\nיוסף נבו, הרצליה\nהפארק העירוני הוותיק בארץ עבר שדרוג משמעותי בשנת 2005, שהפך אותו לאחד הפארקים המוצלחים. בפארק שבילי הליכה ורכיבה, מדשאות מוצלות, גינות מטופחות ואפילו מוזיאון האדם והחי. בלב הפארק אגם מלאכותי עם ברווזים.\nבפארק משטחי דשא רחבים וניתן למנגל באזורים מסוימים. בכניסה הראשית לפארק יש סניף נחמד של בית הקפה קקאו (פתוח בשבת). בנוסף יש שני מזנונים המציעים ארטיקים, גלידות, שתיה וממתקים.\nבפארק יש מתחם רחב ומוצל עם מתקני שעשועים נגישים: מגלשות, קרוסלות, נדנדות גומי וחבלים, ערסל, סולמות טיפוס ועוד. מרבית השטח מרוצף בגומי.\nאמנם יש כמה מגרשי חניה, אבל בשבת יפה אנחנו נאלצנו לחנות באחד הרחובות הסמוכים מפאת חוסר מקום.\nכאן יש יתרון גדול לוותק – העצים מספקים יופי של צל.\nרכבת הנוסעת ברחבי הפארק (תמורת 12 שקלים לנוסע), האגם והברווזים הידידותיים, גינת הסברסים, גינה מיוחדת לכלבים, המפל היפייפה.\nחבל שאין עוד מקומות חניה.\nהספארי צמוד לפארק הלאומי.\nבקצה רמת גן יש מקום מיוחד...\nאחד העם 3, רמת גן\nפארק רעננה היווה את הסנונית הראשונה שבישרה על אביב הפארקים העירוניים בארץ, וככזה מגיע לו קרדיט מלא. בהקמת הפארק הוקדשו מחשבה ותכנון והוא משלב בתוכו שבילי הליכה ורכיבה נוחים, שני מתחמי שעשועים, אגם מלאכותי, פינת חי, בית קפה ואצטדיון מופעים.\nשולחנות פיקניק מרוכזים סמוך לפינת החי. אסור להבעיר מנגל בכל שטח הפארק. ליד האגם ישנו בית הקפה החלבי המוצלח \"גם קפה\" שסגור בשבת. בסמוך מזנון המוכר פיצה, ארטיקים ושתיה. בנוסף, דוכן לשתיה וארטיקים באזור המתנפחים.\nגן השעשועים כולל מתקן עץ ארוך ומשולב עם סולמות, מגלשות וגשרים. יש גם נדנדות וקרוסלות.\nגולת הכותרת של פארק רעננה היא \"פארק חברים\", הכולל מתקני שעשועים ייחודים ונגישים. הבעיה היא שלאחרונה מתחם \"פארק חברים\" גודר ונסגר לציבור הרחב. בשבתות וחגים תושבי רעננה או נכים נכנסים חינם. השאר משלמים כניסה. חבל.\nכמו כן, יש מתחם נוסף הכולל מתנפחים, טרמפולינה וקרוסלת סוסים. הכניסה גם לפה בתשלום.\nמספר מגרשי חניה. לתושבי רעננה החניה חינם, השאר משלמים לפי שעה.\nהעצים מספקים יופי של צל.\nפינת חי קטנה ומקסימה. שיט באגם (בתשלום). נסיעה ברכבת ברחבי הפארק (בתשלום). גלריה עם תערוכות מתחלפות. בימי שישי פועל שוק איכרים מוצלח ליד בית הקפה.\nעל יותר מדי דברים צריך לשלם.\nמעבר לכביש שני מרכזי קניות כולל מסעדות ובתי קפה. בתוך הפארק יש איצטדיון בו מתקיימות בקיץ הופעות ענק שוות.\nהראשון בשרון. מטופח ומושקע.\nרחוב ירושלים, רעננה\nפארק רחב ידיים, יפה ומטופח, הכולל פיסול סביבתי מרשים. בפארק שבילי הליכה ורכיבה על אופניים, מגרשי משחקים, שני מתחמי שעשועים, בית קפה, בריכה אקולוגית, מבוך שיחים ואמת מים מפתיעה. כל חלק בפארק הוא קצת אחר ושווה לטייל בו. לאחרונה נפתחה בו גם פינת חי.\nאזור מיוחד למנגלים. בכל שטח הפארק יש מדשאות נוחות לפריסת מחצלת. ליד מתחם השעשועים פועל בית קפה של רשת \"קפה קפה\" (גם בשבת). בנוסף, ישנו דוכן לממכר ארטיקים ושתייה.\nבפארק שני מתחמי שעשועים, שונים ורחוקים זה מזה. במתחם הסמוך לבית הקפה מתקן מעוצב ויפה בדמות חיות הג'ונגל. במתקן מגלשות שונות, סולמות וגשרים. לצד המתקן ישנה \"ספינת פיראטים\". מתקן נוסף מיועד לפעוטות. חלק מהמתחם מרוצף בגומי וחלקו עם חול.\nבמתחם השעשועים השני (כניסה מרחוב ויצמן) מתקנים נגישים ומאתגרים לילדים ופעוטות הכוללים מתקני שיווי משקל, קרוסלות, טרמפולינה, נדנדות רחבות ועוד.\nמגרשי חנייה סביב הפארק בחינם לתושבי כפר סבא, השאר משלמים לפי שעה.\nעקב האכילס של הפארק המוצלח. אין מספיק צל.\nבריכה אקולוגית, אמת המים (לא תמיד פעילה), מבוך שיחים, סקייטפארק ופינת החי.\nאין ספסלים ליד גן השעשועים, וכאמור – חסר צל.\nלא רחוק נמצא קניון G, ובו מסעדות הפתוחות בשבת. עוד בקניון: ג'ימבורי ובאולינג.\n\"אמא, את תכתבי דברים טובים על הפארק הזה, נכון?\"\nדרך הפועל, כפר סבא\nהפארק הגדול והמוכר בישראל לאורכו של נחל הירקון ובמפגש עם נחל איילון. הפארק כולל אגם מלאכותי, מתקני שעשועים ופנאי, שבילי הליכה ורכיבה, מדשאות רבות, ופינות חמד נסתרות יותר או פחות.\nבכל רחבי הפארק ניתן לערוך פיקניק וישנם שולחנות המיועדים לכך באזורים שונים. ניתן להדליק מנגל. סמוך לאגם יש את \"קפה בפארק\" המציע אוכל קל לילדים ולמבוגרים.\nישנם מספר מתחמי שעשועים בפארק. אחד מגני השעשועים המרכזיים עשוי עץ ובו אפשרויות טיפוס ונדנדות שונות. מתחמים אחרים סטנדרטים ודומים לגני שעשועים מוכרים.\nחניון גדול בתשלום חד פעמי בשדרות רוקח. מהצד התל אביבי של הפארק יש חניה בכחול לבן ברחובות הסמוכים.\nבשפע.\nבתוך הפארק יש את פארק המים המימדיון, את הצפארי, את אמפיתיאטרון וואהל, את גן הקקטוסים וגן הסלעים, את מתחם שבע תחנות ועוד.\nגדול מדי, מנוכר מדי, עמוס מדי.\nממול יש את הלונה פארק.\nאינסוף אפשרויות בילוי.\nשדרות רוקח,תל אביב\nהעיר חולון חרטה על דגלה את הסיסמה \"עיר הילדים\". דווקא הפארק העירוני, שבלבו מצוי מוזיאון הילדים, אינו יצירתי או מעניין במיוחד, אם כי מטופח ויפה. בפארק מדשאות, אגם מלאכותי ומתחם שעשועים.\nמתחם מיוחד למנגל. מדשאות רחבות לפריסת שמיכה. ישנו מזנון המציע שתיה קלה, ארטיקים וכו'.\nגן השעשועים בנוי משני חלקים: גן נגיש המרוצף כולו גומי ומוצל, ובו מתקנים מאתגרים המותאמים גם לנכים הכוללים קרוסלות, נדנדות רחבות, סולמות וכו'. החלק השני הוא גן שעשועים סטנדרטי הכולל מגלשות ונדנדות.\nחניה חינם בשפע.\nלא מספיק.\nשיט בסירות, מתחם מיוחד ובו שולחנות מוכנים לשחמט.\nחסר מקוריות או ייחוד.\nמוזיאון הילדים נמצא בתוך מתחם הפארק ושווה להגיע לסיור (מומלץ להזמין כרטיסים מראש). גם ספארק המים ימית נמצא במתחם הפארק. לא רחוק ישנו גן סיפור המקסים המוכיח שיש בעיריית חולון הרבה יצירתיות, שסתם לא באה לידי ביטוי בפארק.\nאל תגיעו במיוחד, אבל אם אתם באזור – למה לא?\nרחוב מפרץ שלמה 1, חולון\nפארק ארבע העונות, שהוקם ב-1996, אינו גדול במיוחד. יש בו שבילי הליכה ורכיבה נוחים, הרבה דשא וצמחייה. בפארק אגם מלאכותי קטן וגן שעשועים קטן אף הוא.\nהמדשאות הרחבות מזמינות לפרוס עליהן שמיכה. אסור להדליק אש ברחבי הפארק. אין בפארק עצמו מזנון. ממול פועלת מסעדת \"מדזו\".\nלגן השעשועים יש טעם של פעם, עם מגלשות, נדנדות וסולמות המוכרים מגני שעשועים סטנדרטים אחרים. גן השעשועים מוצל ברובו.\nחניה חינם בשפע.\nיש בגן מספיק צל שמספקים העצים, וגם ספסלים מוצלים.\nלא ממש.\nרפי, תרגש אותי.\nבנסיעה קצרה אפשר להגיע למתחם חצי חינם, שבו יש גן שעשועים מקסים ולצדו מסעדות ידידותיות לכל המשפחה הפתוחות גם בשבת.\nנחמד ותו לא.\nרחוב ז'בוטינסקי, הוד השרון\nפארק רחב ידיים באזור המתפתח של ראשון לציון. בפארק מסלול הליכה ורכיבה, מגרשי ספורט שונים, מתקן לסקייטבורד, מתקן שעשועים ומתחם של מתקני שעשועים בתשלום – \"אקטיבי פארק\".\nברחבי הפארק שני מתחמי מנגל. המדשאות מזמינות לפרוס שמיכה.\nמתחם שעשועים הכולל מתקן מרכזי ובו מגלשות מסוגים שונים. בנוסף קרוסלות ונדנדות מגוונות. חלק מהמתחם מרוצף גומי וחלקו עם חול.\nחניה חינם בשפע.\nאמנם העצים עדיין אינם מספקים צל, אבל ברחבי הפארק ישנם ספסלים מוצלים עם פרגולות.\nבתוך הפארק פועל \"אקטיבי פארק\" בתשלום: מתקני שעשוע לילדים הכוללים מסלול קרטינג, מתנפחים, רכבת, וקרוסלה.\nאין מספיק אטרקציות מעניינות שאינן בתשלום.\nהסינמה סיטי מעבר לכביש, על שלל סרטיה ומסעדותיה.\nלמרות הגודל, יש תחושה של פארק שכונתי.\nרחוב חיים בר לב, ראשון לציון"}
{"article_id": "0,7340,L-4075190,00.html", "header_title": "בלי חוק הפיקוח על גנים - מי שומר על הילד שלך?", "full_text": "קשה להאמין, אבל כל אחד יכול לפתוח גן פרטי ולחנך פעוטות. כל אחד ממש - גם אם אין לו את הכישורים או האמצעים המתאימים; גם אנשים שכל בר דעת יסכים שאסור להפקיד תחת חסותם ילדים.\nאיש לא ידרוש מהגננת של ילדכם תעודת יושר או תעודה מקצועית המעידה על כך שרכשה השכלה מתאימה, וספק אם רשות כלשהי תטרח אי פעם לבדוק אם הפעוטון השכונתי שלכם בטוח עבור ילדים, אם תכני הלימוד והפעילות בגן מתאימים לילד, לצרכיו ההתפתחותיים, הרגשיים והפיזיים.\nעל הגנים הפרטיים אין כיום כל פיקוח פדגוגי, בריאותי או בטיחותי. הגורם היחיד שלו הם נדרשים לתת דין וחשבון, וגם זה לעתים נדירות, הוא לרשויות התכנון המקומיות. הלכה למעשה, במדינת ישראל של שנת 2011 חשובה יותר הבירוקרטיה של שינוי ייעוד מבנה מאשר שלומו של הילד שלכם. עצוב, אבל זה המצב.\nאם תבקשו לשמוע מספר מדויק ממשרד התמ\"ת או משרד החינוך, לא ישיבו לכם או שתקבלו מספר שמהווה רק אחוז קטן מהמספר האמיתי. מדוע? כי אף אחד לא טרח לבדוק, כפי שאיש לא טורח לפקח.\nהמצב בתחום הגנים הפרטיים כה פרוץ, שאיש אינו יודע בעצם כמה מהם קיימים. לכל הורה שחיפש גן לילדיו קרה כבר שעד שלא נתקל פיזית בדלת הגן לא ידע על קיומו. מצב הרשויות אינו טוב יותר משל ההורים.\nאם גם אתם חושבים שמדובר בהפקרות, שהילדים שלנו הם הדבר היקר מכל וכי במדינה מתוקנת כל גן חייב להיות תחת פיקוח - זה בדיוק מה ש\"חוק הפעוטונים\" מציע לעשות.\nהצעת החוק מוכנה לקריאה שנייה ושלישית. לא ברור אם ומתי תגיע לשם, כי טרם הוחלט כיצד לתקצב את החוק, וכל גורם מנסה לגלגל את ההוצאה הלאה. במשרד האוצר מתעקשים שאין סיבה להקצות לכך תקציב מיוחד (בסך הכל מדובר בילדים שלנו...), ובפועל ההצעה עלולה להיתקע ולהתמסמס.\nההורים הם סקטור גדול שיכולה להיות לו השפעה מכרעת על הדיון הציבורי לקראת ההצבעה על החוק - אם רק ישמיע את קולו. אך רוב ההורים לא בקיאים ולא מעורבים מספיק, והבמה נותרת ליח\"צנים, ללוביסטים ולאינטרסנטים שמשפיעים על סדר היום בכנסת ובתקשורת ומונעים דיון ענייני.\nאסור להחמיץ את ההזדמנות לשנות את המצב ולהעניק לילדינו את הטוב ביותר בשנות חייהם הראשונות, המעצבות והקריטיות."}
{"article_id": "0,7340,L-4275033,00.html", "header_title": "הטריק שישפר את ההתנהגות של הילד תוך 21 יום", "full_text": "לא אחת אני שומעת את המשפט הזה מהורים שמדברים על הקשיים שעמם מתמודד הילד שלהם. כשמדובר בהתנהגות לא רצויה, אני בוחנת מה מסתתר מאחוריה, ובמקביל לטיפול בצד הרגשי ממליצה כיצד ניתן להגיב בבית לקושי.\nכשרוצים ללמד התנהגות רצויה או לשנות התנהגות שאינה רצויה, אחת מדרכי ההתמודדות היא שימוש קל ומספק בטבלה, שמאפשרת לראות תוצאות בשטח בזמן קצר יחסית, בתנאי שעושים בה שימוש נכון ובהתמדה.\nראשית, יש להגדיר את ההתנהגות הרצויה ולהציבה כיעד ברור לכם ולילד. אם מדובר בהכנת\n,\n\t פרטו: מתי להכין שיעורים - בבוקר או בערב? האם את כל השיעורים או רק אלה שצריך למחר? ככל שתדייקו כך תמנעו אי-הבנות וחיכוכים מיותרים עם הילד.\nיש דרכים שונות לבנות טבלה וחשוב להתאים אותה לתוצאה הרצויה:\nחשוב לדעת: על פי מחקרים נדרשים 21 ימים להטמעת שינוי. לא מדובר ב-21 יום מהזמן שבו התחלתם, אלא 21 יום של ההתנהגות הרצויה בצורה רצופה, כדי שתהיו בטוחים שהשינוי הופנם.\nנניח שהמטרה היא הכנת שיעורי בית בכל יום, מיד כשמגיעים הביתה. כעת יש ליצור (או לצלם) לוח חודשי מוגדל שאפשר לסמן בו בתוך ריבועי הימים.\nמילוי הטבלה פשוט: אם הילד הכין שיעורים כשחזר, מסמנים סימון חיובי מוסכם מראש בתוך הטבלה. אם היעד לא הושג, לא מסמנים דבר ולמחרת מתחילים לספור מחדש שלושה שבועות.\nכדי שהמטרה לא תיראה בלתי ניתנת להשגה והילד ירים ידיים מראש, הציבו נקודות אור להגיע אליהן בדמות פרס קטן בתום שבעה ימי הצלחה. אלו יהיו נקודות ציון בדרך לפרס הגדול מבחינתו והפיכת ההתנהגות הרצויה להרגל מבחינתכם.\nשימו לב, ייתכן מקרה חריג ומוצדק שאינו מאפשר מילוי ההתנהגות באותו יום כנדרש, והילד לקח עליו אחריות, כלומר אמר מראש \"מחר לא אוכל להכין שיעורים מיד אחרי בית הספר, כי יש יום הולדת לנדב ואנחנו רוצים לקנות לו מתנה. אעשה שיעורים בערב, כשאחזור\". במקרה כזה לא מתחילים את הספירה מחדש, כי ניכר שהילד מודע לנוהל ולוקח אותו בחשבון בתכנון היומי.\nלעומת זאת, אם הילד אומר \"היום אני הולך עם נדב אחרי בית הספר\" ובתשובה לשאלה \"מה עם שיעורים?\" הוא עונה \"אני כבר אעשה כשאחזור\", ניכר שהילד עדיין לא הפנים את הנוהל והספירה תתחיל שוב למחרת.\nבתום שלושה שבועות רצופים שבהם יתנהג כנדרש יזכה הילד בפרס שעליו תחליטו מראש, משהו שהוא רוצה מספיק כדי שייתן לו מוטיבציה לשינוי.\nלפני שאתם קופצים ואומרים שהוא יעשה את השינוי בשביל הפרס ולא מתוך רצון אמיתי לשינוי, הרשו לי להזכיר לכם שאין כל רע בתגמול חיובי, וגם מבוגרים משתמשים בזה בחיים האמיתיים להעלאת מוטיבציה, כמו בונוס על הישג של עובד. לאחר הבונוס תרגישו מוערכים יותר, ומשמעת העבודה שלכם תעלה באופן טבעי.\nדוגמה נוספת: אם אתם רוצים שהילד יצחצח שיניים בוקר וערב, במקום להילחם ולהגיד לו שזה חשוב בשבילו (ברור שמבחינתו חשוב יותר זמן המשחק שהוא מפסיד מאשר החורים בשיניים) פשוט הכינו טבלה והפכו את הצחצוח לכדאי עבורו, לא בגלל דבר שיפסיד אלא בשל משהו שיוכל להרוויח.\nתלו את הטבלה בחדר האמבטיה כך שתהיה נגישה לסימון מיידי, והתחילו בצחצוח השיניים הראשון. כשיגיע הילד למטרה וירוויח את הפרס יהיה הצחצוח מובן מאליו עבורו ממש כמו להתלבש בבוקר.\nאם מדובר בהתנהגות שלילית שאתם רוצים להעלים, כמו תגובות\n,\n\t הטבלה תיראה אחרת. במקרה זה יש לחלק כל יום לחלקים קטנים יותר - בוקר, צהריים וערב - ולפרט בכל חלק, עד כמה שניתן, את נקודות הקושי. למשל, בבוקר הילד מתקשה לקום מהמיטה, לצחצח שיניים, להתלבש ולצאת מהבית.\nבחרו עם הילד סימן להתנהגות חיובית וסימן לשלילית: פרצוף שמח או עצוב, או נקודה בצבע אהוב להתנהגות חיובית וצבע אחר לשלילית. הפעם המטרה היא לצבור כמה שיותר נקודות חיוביות כדי להשיג את הפרס.\nלא סופרים נקודות שליליות, והן בשום אופן לא מפחיתות מהנקודות החיוביות. את אלה הילד הרוויח ביושר, ואין לקחת זאת ממנו. למשל, אם בבוקר הילד קם יפה וצחצח שיניים אפילו מבלי שתבקשו ממנו, אבל אז אחיו חסם לו את הדרך והוא דחף אותו - התייחסו לאירוע כולו.\nזאת אומרת, העובדה שהילד הגיב באלימות זו בהחלט נקודה שלילית, אך אין הצדקה שתוריד מהנקודות שכבר הרוויח. אחרי הכל הוא כבר קם, צחצח את השיניים והתלבש! אתם רוצים לתת לו תחושת הישג והצלחה, ואם הנקודות יעלו וירדו זו תהיה הליכה קדימה ואחורה ובסופו של דבר דריכה במקום.\nגם פה מחליטים עם הילד על פרס כדאי, שיקבל כשיצבור את הנקודות הדרושות. כדי לא לייאש אותו, במיוחד בהתחלה כשעוד קשה לצבור נקודות כי ההתנהגות אימפולסיבית, החליטו על הפתעות קטנות שיינתנו בדרך, למשל ב-10, ב-25 וב-50 נקודות, וההפתעה הגדולה תינתן ב-100 נקודות.\nאם לא סופרים את הנקודות השליליות, מדוע לסמן אותן? יש שיגידו שאכן עדיף לא לסמן, כדי להתעלם מהתנהגות שלילית ולהעצים רק את החיובית, ויש יתרונות גם בגישה זו.\nאני ממליצה בכל זאת לסמן. ראשית, כדאי שתהיה מול העיניים תמונה שמשקפת את המציאות לטוב ולרע. ילדים מטבעם חיים את הרגע ולא מסתכלים על המכלול, וייתכן שכשיראו זאת על הטבלה יגיעו לתובנה ש\"וואו, אני באמת מרביץ המון!\" (גם אם לא יאמרו זאת בקול). בצורה זו יהיה גם קל יותר לראות את השינוי החיובי וריבוי הנקודות הטובות.\nסיבה נוספת לסימון השלילי היא כדי לדבר עליו ולבחון אפשרויות חלופיות, שיעזרו לקבל כלים להתמודדות בסיטואציות דומות בעתיד.\nבשיחת הסיכום בערב אפשר למשל לומר כך: \"היום הייתי כל כך גאה בך! קמת לבד, צחצחת שיניים והתלבשת ותוך חצי שעה כבר היו לך שלוש נקודות ירוקות! אלוף! ואז יצאת מהחדר ושגיא חסם אותך ודחפת אותו. על זה קיבלת את הנקודה הצהובה. זה מאוד מעצבן שאתה רוצה לצאת וחוסמים לך את הדרך, אבל חייבת להיות דרך אחרת חוץ מלדחוף. בוא נחשוב יחד מה עוד יכולת לעשות כדי להשתחרר מהחסימה של שגיא\".\nתנו לילד להציע והוסיפו הצעות משלכם, כדי שידע שיש הרבה אפשרויות אחרות לפעול בהן ברגע נתון. ואל תשכחו שגם הומור זו אופציה. למשל, לומר לשגיא להסתכל למעלה ולעבור לו בזריזות מתחת לרגליים, או להפוך את זה למשחק: \"חייבת להיות מילת קסם שתפתח את המחסום, מעניין אם אצליח לגלות מה המילה\".\nעינב קשר, קולגה וחברה המתמחה בטיפול התנהגותי, לימדה אותי משחק קטן לשעת השינה שאני ממליצה עליו בחום, בשם \"כל הכבוד לי, כל הכבוד לך\". כל אחד בתורו משלים את המשפט, כך שיוצא שכל אחד מפרגן לעצמו וגם לאחר. המשחק מעודד שיתוף, הערכה אישית וחברתית ומודעות לסביבה.\nבהמשך לאותה דוגמה, באותו ערב אפשר לומר לילד \"כל הכבוד לי שלמרות המתח בבוקר הצלחתי להוציא אתכם לבית הספר בזמן, וכל הכבוד לך שלמרות שהתרגזת על שגיא ודחפת אותו עצרת את עצמך מלהמשיך ולהרביץ, ונכנסת לחדר להירגע\".\nאגב, אם המטרה היא להפחית אלימות ואתם עדים לסיטואציה שבה ילד אחר מתגרה בו והוא מתעלם, בהחלט מגיעה לו על כך נקודה חיובית. נקודה מגיעה גם אם חבר נתקל בו והוא לא הגיב אימפולסיבית אלא קלט שהדבר לא נעשה בכוונה. היו רגישים לשינויים הקטנים וצ'פרו אותו בנקודות חיוביות על כל שיפור.\nאם אתם רוצים לעודד את הילדים לבצע מטלות בבית, מומלץ לערוך טבלה משפחתית. החליטו בדיון משותף לכולם מה הן המטלות שיש לבצע, וחלקו אותן בצורה הוגנת בין בני המשפחה. פרטו את המטלות שיש להשלים כמה פעמים ביום, כמו טיול עם הכלב, ומטלות חד-שבועיות כמו השקיית העציצים. בנוסף, כל אחד אחראי על סידור האזור הפרטי שלו.\nשבצו הכל בטבלה מסודרת ותלו על המקרר, כך שתהיה נגישה לכל בני המשפחה.\nבסוף כל שבוע, בארוחת השבת לדוגמה, תוכלו להסתכל בטבלה ולראות מי מילא את חובותיו ואצל מי דרוש שיפור. גם פה יש להיות רגישים לניקוד, לזכות ילד שהודיע מראש כי לא יוכל למלא את המשימה שלו (כי אנחנו מעודדים אחריות) ולזכות גם את הילד שהוציא במקומו את הכלב לטיול. אם לא הודיע, יקבל נקודה רק זה שהוציא את הכלב במקומו.\nמי שצבר את מרב הנקודות בסוף השבוע יזכה במשהו כייפי, ואם כל בני המשפחה מילאו בסך הכל את חובותיהם תוכלו להתענג בפרס משפחתי כגון ארוחה או טובה.\nזכרו, ככל שתדייקו בהגדרת המטרה ותתאימו את הטבלה לשינוי הרצוי כך גדלים הסיכויים להצליח. השינוי עשוי לקחת שלושה שבועות ויותר, שבהם יהיו גם מעידות. היו סבלניים, שאבו כוח מההצלחות הקטנות בדרך ותראו שהמרחקים בין המעידות הולכים וגדלים.\nזכרו גם שאתם מהווים מודל ודוגמה לילדיכם. בין שמדובר במטלות הבית ובין שבשליטה בכעסים, בחנו את עצמכם – האם אתם עומדים בדרישות שאתם מציבים לילדיכם?\nאם עניתם כן, יש סיכוי טוב שהטבלה תועיל וההתנהגות הנרכשת תישמר. אם עניתם \"לא\", ובכן, אולי כדאי לכם לשקול בניית טבלה... מהר מאוד תגלו כי שיטה זו יעילה בכל גיל."}
{"article_id": "0,7340,L-4276565,00.html", "header_title": "לא סתם עייפות: מתי התקף זעם מעיד על בעיה?", "full_text": "מחקר חדש מגלה כי התקפי זעם שאינם מתרחשים בשל עייפות, רעב או הסבר אחר, עלולים להעיד על בעיה נפשית הדורשת אבחון וטיפול מוקדם. המחקר פורסם בגליון החדש של כתב העת לפסיכולוגיה ופסיכיאטריית ילדים.\nהחוקרים מאוניברסיטת נורת'ווסטרן שבארצות הברית פיתחו שאלון שחולק ל-1,500 הורים לילדים בני שלוש עד חמש. אלה כללו שאלות אודות תדירות התקפי הזעם של הילדים, עוצמתם, כיצד פעלו ההורים והאם היה הסבר ממוקד להתקף הזעם."}
{"article_id": "0,7340,L-4296924,00.html", "header_title": "צדק חברתי? העם דורש חינוך איכותי", "full_text": "זה הציון שאני נותנת לממשלות ישראל לדורותיהם. למה לתת ציונים? בתור תוצר של המערכת זה מה שאני יודעת לעשות, לתת ציונים ולהכניס כל נושא לעקומת גאוס.\nמערכת החינוך נמצאת אי שם בצד הנמוך של העקומה, לא במקום טוב, אם במקרה לא הבנתם, אפילו לא במקום ממוצע. אבל הציון הנכשל לא מפריע למערכת ולשרי החינוך לדורותיהם לאהוב ציונים ומבחנים. שרי החינוך שכיהנו כאן אימצו אל חיקם כל מבחן אפשרי. למבחנים, אגב, יש שמות קסומים:\n,\n\t יש גם טאליס ו-PIAAC, ולא נשכח סתם מבחנים דיאגנוסטיים, הכתבות, בחני פתע ומבחני מחצית. מבחנים - וכמה שיותר.\n.\n\t בכל פעם שמתפרסם דו\"ח השוואתי עולמי או אפילו פנימי, סופקים כולם כפים ומנסים להבין איך הגענו לכאן. איך הפכנו ממדינה מובילה בטכנולוגיה, המתגאה בגנים היהודיים, למדינה המדשדשת במקומות האחרונים בטבלת ה-OECD ולא מצליחה לעקוף אפילו מדינות נחשלות.\nאחרי שמנקים כולם את הסיבות ומאשימים מגזרים שלמים בהורדת הציון הממוצע, מתברר שגם בלי עלי התאנה שנקראים \"חרדים\" או \"ערבים\" - מצבנו רע. תלמידי ישראל היהודים לא מצליחים להשיג הישגים בסיסיים במתמטיקה, אנגלית ועברית. מהערבים, מהבדואים ומהחרדים בכלל לא מצפים. הם, המגזרים, אמורים להיות מאחור, כך לפני המערכת, ושוויון הזדמנויות או צמצום פערים הם רק סיסמה. אבל זה נושא לטור אחר וכואב לא פחות.\nהמצב הזה הוא תולדה של הזנחה וחוסר התייחסות לנושא החינוך. מערכת החינוך מיושנת, החל מבתי ספר בעלי גגות אסבסט שנמצאים ברשימת המבנים העלולים להתמוטט ברעידת אדמה, וכלה במחשבה שילדים חייבים ללמוד בהוראה פרונטלית ולהיבחן על חומר הלימוד.\nזה לא שלא נעשו שינויים, אבל הם נעשו בשני מסלולים מקבילים. הראשון אלו שינויים קוסמטיים: הוספת מחשבים לבתי הספר,\nהוספת תוכניות מסויימות וכמובן תוכניות בתשלום ההורים.\nהמסלול השני הוא \"more of the same\": המערכת כל כך טובה, חשב מישהו, אז בואו ונוסיף כמה שעות. שעה לגנים העירוניים ועוד שעות באופק חדש לתלמידי היסודי.\nבפועל, שום תשתית לא שונתה, המורים נאלצים להישאר יותר שעות בבית הספר כשאף אחד לא חשב לארגן להם פינה נעימה לשבת או להוסיף תקציב לכוס קפה פעם ביום לתקציב הבית ספרי. הילדים נשארים יותר שעות בלי מקום לארוחה חמה ולישיבה נוחה.\nאז אם לא טוב כאן, אתם שואלים, למה אף אחד לא עושה משהו? למעשה ב-15 השנים האחרונות עשו רבים - והרבה דברים. השינוי העיקרי שנעשה במערכת החינוך הממלכתית הוא הפיצול. לפני 30 שנים ניתן היה לספור את בתי הספר האלטרנטיביים על כף יד אחת, ואילו היום לא ניתן למנות את הזרמים.\nאנתרופוסופי, דמוקרטי, פתוח, מונטסורי, וולדורף, דיאלוגי, אפשר ללמוד חינוך פתוח, למצוא קהילות גדולות של חינוך ביתי. כל אלא הם הבעת אי אמון מובהקת במערכת. הבריחה החוצה של כל מי שיכול להרשות עצמו את זה כלכלית, היא תעודת העניות הגדולה ביותר של ממשלות ישראל לדורותיהם.\nלאף אחד מההורים לא היה זמן לצעוק צדק חברתי או מערכת חינוך טובה יותר, ולכן הורים שהבינו שהם רוצים משהו אחר לילדיהם  החליטו שבמקום לשנות ולהישאר במערכת על מנת לחזק אותה מבפנים, הם יצאו החוצה. הם פתחו מערכות אלטרנטיביות, מצאו פתרונות אחרים, שכולם בדרך כלל יקרים יותר, או אפילו יקרים הרבה יותר.\nשלא תבינו אותי לא נכון, אני לא מתלוננת על המורים, שעובדים ברובם קשה, אלא עלינו ההורים, שאפשרנו למערכת להגיע למצב כזה. אפשרנו למערכת להעסיק חלק מהמורים כעובדי קבלן, אפשרנו למערכת לשכנע אותנו שהיא עושה את עבודתה ובעיקר התייחסנו לבתי הספר כאל ה\"בייביסיטר הלאומי\". אנחנו יוצאים לעבודה ויש מי ששומר על הילדים שלנו. אני מלינה רק עלינו, שהסכמנו לקבל תירוצים כמו מצב ביטחוני שהביאו את מערכת החינוך למקום שבו היא נמצאת היום.\nבואו נאמר את הדברים בבירור: מדובר כאן על סדר עדיפות לאומי אמיתי, על סדר היום הציבורי שלנו שמתייחס בעיקר לאחמדניג'אד שמאיים עלינו. אני לא מזלזלת באיום בטחוני, אבל אני חושבת שהביטחון הוא באמת בעייתי בגלל שהוא מאיים ו\"אוכל\" כל תקציב קיים ומשאיר את הילדים שלנו עם מערכת חינוך ענייה.\nעכשיו ישלפו טבלאות של ה-OECD ויסבירו לי יודעי דבר שישראל משקיעה בכל ילד סכומים גבוהים ממדינות רבות אחרות. אז תחזירו את הטבלאות למקום, כי בהגדרת השקעה הכנסתם את ההשקעה שלי ביחד עם שלכם פנימה. בהשקעה אתם מחשבים גם את החינוך האפור ואת המורים הפרטיים, את התל\"ן, התרומה מרצון, את החוגים ובעצם, סליחה? אני לא משלמת מיסים?\nהמשאב העיקרי של מדינת ישראל הוא לא גז, נפט או יהלומים, אלא המוח האנושי, הידע והערכים. מערכת חינוך טובה היא עתידה של מדינת ישראל והיא זו שתשפיע על הכלכלה, על הצמיחה במשק וכן גם על הביטחון. פיתוח כיפת ברזל, אמל\"ח ומודיעין חייב אנשים איכותיים ואיכות מתחילה בחינוך. אנחנו חייבים לדרוש חינוך איכותי ומהפך בתפיסת סדר העדיפות הלאומי.\nרוב האנשים מרימים גבה ובטוחים שזה לא יכול להיות. אחרי שנים של ועדות מיוחדות לבחינת מצב החינוך\nומסקנות שנזרקו לפח, אין לדעתם כל סיכוי לשינוי. אבל אני חושבת שיש. למעשה לא רק אני, עוד יותר מאלף הורים שהצטרפו בשבועיים האחרונים\n,\n\t שפתחנו טלי בריל, אמא לשלושה וסמנכ\"ל בחברת דיבור, ואני. הכל נעשה תוך ימים, בלי פרסום או תקציבי שיווק. כולם חושבים שחייבים שינוי!\nאין כאן שום אמירה פוליטית או קשר למפלגה מסוימת. להיפך, המטרה שלנו היא שכולם, כל עמדים וכל המפלגות, ידברו חינוך. התוכנית הכללית היא להגיע לפוליטיקאים ולדרוש מהם להתייחס לחינוך הילדים במצע, לא בסיסמאות או באמירות כלליות, אלא בשינוי סדר העדיפויות.\nקחו לכם חמש דקות והציצו במצע של המפלגה שלכם ותראו מה היא הבטיחה בשנים האחרונות. מה מזה סיסמה ריקה ומה באמת יושם? לי יש תשובות והן די עצובות, אבל עכשיו אני מתכוונת לפעול. ואתם?"}
{"article_id": "0,7340,L-4318280,00.html", "header_title": "ישראל מקום 7 בעולם במתמטיקה, הפערים נשארו", "full_text": "ישראל רשמה זינוק בתוצאות המבחנים הבינלאומיים בבתי הספר, אך הפערים בין המגזר היהודי לערבי לא ממש הצטמקו: הבוקר (ג') התפרסמו ממצאי המבחנים הבינלאומיים \"TIMSS\" ו-\"PIRLS\" לשנת 2011, הבודקים את הידע של תלמידי כיתות ח' במדעים ומתמטיקה, ואת הידע של תלמידי כיתות ד' בשפה. ההישג הבולט הוא העלייה מהמקום ה-24 למקום השביעי במתמטיקה.\nשר החינוך מתגאה: זינקנו במבחנים הבינלאומיים צילום:אבי חי\nישראל אמנם נמצאת במקום המכובד עם 516 נקודות, כאשר הממוצע הוא 467, אולם בעוד הנוער היהודי קיבל 536 נקודות (נחשב למקום השישי), מקבילו הערבי השיג רק 465 (מקום 21). בשנת 2007, לשם השוואה, הגיעה ישראל בתחום זה למקום ה-24 מתוך 49 עם 463 נקודות, כאשר ממוצע המדינות המשתתפות עמד על 451. במקומות הראשונים נמצאות קוריאה עם 613 נקודות, סינגפור עם 611 וטייוואן עם 609.\nבמדעים הגיעה ישראל למקום ה-13 מתוך 42 מדינות עם 516 נקודות, כאשר ממוצע המדינות המשתתפות עומד על 477. הפילוח מראה שדוברי העברית קיבלו 530 נקודות (מקום תשיעי), ואילו דוברי הערבית קיבלו 481 נקודות (מקום 21) - שניהם מעל הממוצע – אך הפערים ביניהם גדולים.\nבשנת 2007 הגיעה ישראל למקום ה-25 מתוך 49 מדינות עם 468 נקודות, כאשר ממוצע המדינות המשתתפות עמד על 466. דוברי העברית קיבלו אז את הציון 485, בעוד דוברי הערבית קיבלו את הציון 422. בתחום זה נמצאות סינגפור, יוון וקוריאה בשלושת המקומות הראשונים.\nבתחום השפה ממוקמת ישראל במקום ה-18 עם 541 נקודות, כאשר הממוצע עומד על 512. כשמנתחים את התוצאה רואים שהמגזר היהודי הגיע למקום השני הכללי עם 568 נקודות (יחד עם רוסיה) אולם דוברי הערבית גרמו לירידה במיקום לאחר שקיבלו 479 נקודות.\nלדברי שר החינוך גדעון סער, ההישגים מבטאים \"מהפך\", ונרשמו ההישגים הגבוהים ביות מאז הצטרפה ישראל למבחנים הבינלאומיים בסוף שנות ה-90. \"תלמידי ישראל עשו את הזינוק הגבוה ביותר\", אמר סער. \"השיפור בהישגים כלל את כל השכבות הסוציו אקונומיות. נרשמה עלייה חדה בשיעור התלמידים בעלי ההישגים הגבוהים והוא גבוה בכל התחומים מהממוצע של המדינות המשתתפות\".\nלפי דברי שר החינוך, בדירוג ההשוואתי ב-PIRLS (קריאה לכיתות ד') עלתה ישראל ממקום 31 למקום ה-18. ב-TIMSS (מדעים) עלינו מ-25 ל-13 ובמתמטיקה מ-24 למקום ה-7 בעולם. \"העלייה משותפת הן למגזר הערבי והן לרוב היהודי. דוברי העברית מדורגים בעשר המדינות המובילות. במדעים 10, במתמטיקה 7, בקריאה במקום ה-2 לצד פינלנד ורוסיה\".\nמבחן טימס, המתקיים אחת לארבע שנים, בדק ידע במתמטיקה ומדעים של תלמידי כיתות ח'. במחקר השתתפו 240 אלף תלמידי כיתה ח' מ-42 מדינות ברחבי העולם. בישראל השתתפו בו 4,699 תלמידים מכיתות ח' מ-151 בתי ספר.\nבפריטה של הנתונים לפי מעמד סוציו אקונומי ניתן לראות עלייה משמעותית בכל הרמות ובשני המגזרים.\nכך, למשל, בחתך הסוציו אקונומי הנמוך במגזר היהודי ישנה עלייה של 73 נקודות משנת 2007 לעומת 2011 : מ-420 ל-493; במדעים עלייה של 63 אחוז (מ-428 ל-491) ובקריאה של 14 נקודות (מ-528 ל-542).\nבמעמד הסוציו אקונומי בינוני היהודי ישנה עלייה של 36 נקודות במתמטיקה (מ-485 ל-521), במדעים עלייה של 28 נקודות (מ-488 ל-516) ובקריאה עלייה של 17 נקודות (מ-539 ל-556). במעמד סוציו-אקונומי גבוה ישנה עלייה של 68 נקודות (מ-497 ל-565), במדעים של 60 נקודות (מ-495 ל-555) ובקריאה ה של 20 נקודות (מ-566 ל-586)\nבמגזר הערבי ישנה גם כן עלייה. בקרב תלמידי המעמד הסוציו אקונומי הנמוך ישנה עלייה של 51 נקודות במתמטיקה (מ-403 ל-454), 53 נקודות במדעים (מ-418 ל-471) ו-66 בקריאה (מ-409 ל-475).\nבמעמד הסוציו אקונומי הבינוני נרשמה עלייה של 78 נקודות במתמטיקה (מ-429 ל-507), 82 נקודות במדעים (מ-441 ל-523) ושל 29 נקודות בקריאה (מ-460 ל-489).\nבשנת 2007 הגיעה ישראל למקום ה-25 במדעים מתוך 49 מדינות, עם 468 נקודות (ממוצע 466).\nדוברי העברית קיבלו 485, בעוד דוברי הערבית קיבלו 422.\nמבחן \"פירלס\", המתקיים אחת ל-5 שנים, בדק את הידע בקריאה בשפת אם של תלמידי כיתה ד'. המחקר מתמקד בבחינת מיומנויות הבנת הנקרא, השגת יעדי קריאה, התנהגויות ועמדות כלפי קריאה. במחקר השתתפו כ-255 אלף תלמידי כיתות ד' ב-45 מדינות ברחבי העולם. בישראל השתתפו בו 4,186 תלמידי כיתות ד' מ-152 בתי ספר. בשנת 2006 הגיעה ישראל למקום ה-31 מתוך 45 מדינות, עם 512 נקודות (ממוצע 500). דוברי העברית קיבלו אז את הציון 548, ואילו דוברי הערבית קיבלו את הציון 428, הרבה מתחת לממוצע.\nRead this article in English"}
{"article_id": "0,7340,L-4258697,00.html", "header_title": "רוצים ילד רזה? אז תפסיקו לנחם אותו בשוקולד", "full_text": "ילד נופל ואומרים לו \"לא נורא חמודי, לא קרה כלום\" הוא בוכה (וכעת נוסף גם עלבון - \"מה לא קרה כלום?! נבהלתי, ואולי גם כואב לי!). המשפט הבא הוא לרוב \"אל תבכה מתוק, בוא אני אתן לך ביסקוויט\".\nבמקר אחר, ילדה שנשארת אצל סבתא ובוכה שהיא מתגעגעת להוריה שנסעו לסוף השבוע, זוכה לתשובה הרווחת \"אבל חמודה, הם חוזרים מחר. בואי אתן לך שוקולד!\".\nדוגמאות אלו ורבות אחרות יוצרות קישור בין נחמה לאכילת מתוקים והופכות אותה להתניה הכרחית.\nסוג אחר מחבר בין אוכל להפגת שעמום. אתם הולכים עם הפעוט לסופר והוא יושב בעגלה, בהתחלה מסתכל סביב בסקרנות אך בהמשך מתחיל לרטון, מנסה לרדת מהעגלה ומייבב. אתם שולפים מיד שקית במבה להצלת המצב, והשקט מושג עד גמר השקית.\nבאורח פלא זה עובד. אוכל, במיוחד חטיפים ודברי מתיקה, מסיחים את דעת הילד מהצורך הראשוני שהיה לו ובכך הוא הופך למענה ולצורת התמודדות בכל מקרה של כאב, עלבון, געגועים, שעמום ועוד רגשות שלא נעים להם להישאר בהם.\nכי זהו מענה שקרי: האוכל הוא הסחה רגעית ולא התמודדות אמיתית עם המצב, וכך נוצר בור ללא תחתית שלעולם לא יתמלא. ילדים אלו גדלים לחפש ניחומים באוכל ומעלים במשקל. ברגע הזה, דווקא ההורים שסיפקו להם פתרון למצוקה בדמות אוכל מתחילים לבקר אותם על אכילתם המוגזמת.\nכך, נוסף לסיבה שהביאה את הילד לחפש ניחומים במזון, הוא גם חווה ביקורת כיוון שהוריו לא עוד מקבלים אותו כפי שהוא. הוא חווה את עצמו כ\"פגום\" ומרגיש רע עם גופו. ולאן הוא פונה כשהוא מרגיש רע? ניחשתם נכון! יש רק פתרון אחד למצוקותיו, והוא שוב פונה אליו.\nלצערי אנו רואים יותר ויותר ילדים בעלי עודף משקל, שנכנסים כבר מגיל צעיר למערבולת של דימוי גוף נמוך,\n,\n\t אכילה לא מבוקרת וחוזר חלילה. בנוסף, לכולנו הרי ברור שבחטיפים ובממתקים אין כל ערך תזונתי המועיל לילד, אלא להפך, ככל שירבה באכילתם כך יגדלו סיכוייו להשמנה ולבריאות לקויה.\nילדים אלה יהפכו למבוגרים המחפשים פתרון מהיר וקל ושאינם מסוגלים להתמודד עם קושי פיזי או רגשי. רובם לא מצליחים לצאת ממעגל ה\n,\n\t כי הסיבה הרגשית שמאחורי האכילה לא נפתרה, והם מוצאים את עצמם שוב מול המחשב עם חטיפים, פונים למתוקים כמענה לשברון לב וכדומה.\nהתופעה כה נפוצה, עד שגם בסדרות טלוויזיה ובסרטי קולנוע רואים את הגיבורה מחכה לטלפון המיוחל מאהובה כשהיא חופרת בכפית בקופסת גלידה, את הגיבור שאהובתו זנחה אותו מטביע את יגונו בשתייה בפאב מקומי ועוד.\nבואו נבחן מחדש אותן סיטואציות ילדות מוכרות שהזכרתי קודם, ונראה כיצד ניתן לתת להן מענה חלופי. אל תאמרו לילד שנפל \"לא קרה כלום\", כי משהו קרה - הוא נפל! גם אם לא נפגע, יש סיכוי טוב שפשוט נבהל. גם אל תמחאו לו כפיים, כפי שראיתי עושים לא פעם לפעוטות שנופלים. זה מסיח אמנם את דעתם מהנפילה, אולם הנפילה אינה הופעה או מקור לשמחה.\nעשו הערכת מצב מהירה: כמה חזקה הייתה המכה, האם הילד נפצע, עד כמה נבהל וכו' (אתם עושים זאת במילא אוטומטית). ההבדל יבוא כעת בתגובה שלכם. אם הילד לא נפגע, שקפו לו את מצבו באמירה \"נפלת, נבהלת חמוד? בוא נראה אם נפצעת. לא, הכל בסדר, אתה יכול להמשיך לשחק\".\nהבכי יירגע כי הילד קיבל התייחסות ומענה מדויק לרגשותיו ולצרכיו. אין צורך לשלוף לו ביסקוויט, כיוון שהוא ממילא יעדיף לא להפסיד זמן משחק. אם הוא עדיין בוכה (בשל הצורך בתשומת לב או שחרור מהמתח שנוצר מהנפילה), אפשרו לו לשבת אתכם בצד עד שיירגע ויוכל לחזור לשחק.\nחיבוק טוב ממלא אלף מונים יותר מביסקוויט. כשיגדל הילד וייפול, פיזית או רגשית, הוא כבר ידע לעשות הערכה מהירה למצבו, לתת לעצמו זמן להירגע או לחזור מיד ל\"משחק\".\nאותה ילדה המתגעגעת להוריה צריכה הכרה ומענה לגעגועיה. במקום לבטל זאת ולהמתיק בשוקולד יש לתת לכך הכרה: \"אני מבינה שאת מתגעגעת והיית רוצה שאבא ואמא יהיו פה\". זה לגמרי טבעי שהילדה תתגעגע. גם הוריה ודאי מתגעגעים אליה.\nלאחר שיינתן מקום רגשי ולגיטימציה לגעגועיה של הילדה, יש לתת לקושי מענה. למדו את הילדים לכרוך סביב עצמם את ידיהם בחיבוק - זה לא רק פטנט נחמד שבו הם יכולים להסתכל במראה ולראות כאילו אדם אחר מחבק אותם, אלא גם תחליף מנחם כשהאדם שממנו היו רוצים לקבל חיבוק אינו נמצא בסביבה לחבק אותם באמת.\nהם יכולים לדמיין שהחיבוק הזה הוא מאבא או אמא וממש להרגיש זאת, גם בחיבוק וגם בלב. החיבוק יהווה מענה לגעגועים.\nאפשרויות מענה נוספות הן לומר לילדה: \"הם חוזרים מחר, את רוצה אולי שנכין להם ציור או שלט 'ברוכים הבאים'? אפשר גם להתקשר לומר להם לילה טוב, או להכין רשימה של כל הדברים שעשינו יחד כשהם לא היו, כדי שתזכרי לספר להם מחר כשיבואו\".\nתנו לילדה לבחור את המענה המתאים לה. במקום להסיח את דעתה ו\"להמתיק\" בעיות הילדה תלמד להתמודד ולנתב את הרגשות הללו לעשייה המביאה תועלת רגשית ומעשית.\nומה בקשר לפעוט המשועמם בסופר? תמיד טוב שיהיו לכם בתיק כמה פריטים קטנים לשעת מצוקה: ספרון, צעצוע פלסטיק וכו'. שלפו אותם אחד-אחד לפי הצורך, וזה ילמד את הילד שאם משעמם לו הוא יכול פשוט להעסיק את עצמו כך או אחרת.\nלכל רגש ומצב יש אפשרויות מענה רבות. אוכל הוא רק אחת מהן, ובהחלט לא המוצלחת יותר. אז בואו נחליט קודם כל לשחרר את ההתניה הזו כהורים, בהתנהלות שלנו כלפי עצמנו וכלפי ילדינו, ובכך נעזור להם לקבל כלים שימושיים שייתנו מענה אמיתי למצוקותיהם וישרתו אותם טוב יותר גם בבגרותם."}
{"article_id": "0,7340,L-4142956,00.html", "header_title": "סמכות הורית: איך להתמודד עם התפרצויות זעם?", "full_text": "ראינו נחישות, נחרצות, חד-משמעיות, אמינות, עקביות, תקיפות,\nואסרטיביות הורית. לכאורה כל אלה צובעים את הצבת הגבולות בגוון קשוח ונוקשה, אך זו טעות אופטית, שכן אף אחד מהמושגים הללו לא מסתיר מאחוריו רגשות שליליים של ההורה כלפי ילדו.\nאין פה רוע ואין פה אכזריות. אין כפייה שרירותית ואין אגרסיביות, אין רגשות טינה ואין כעס, אין אטימות לב ואין ניכור.\nנהפוך הוא: ההורה הסמכותי שופע חום ואהבה. הוא הורה המעודד ביטוי רגשי ומגע, הוא הורה קשוב ביותר המקדיש מחשבה רבה בניסיון ללמוד את ילדו, להכירו לעומק ולהבין את צרכיו. זהו הורה המתייחס בכבוד לילדו, בסבלנות וברגישות רבה.\nלא רק שאין ניגוד ואין סתירה בין הצבת גבולות לבין אהבה, בין סמכות הורית לבין רגישות וחום - אלא ששני החלקים הללו גרים בכפיפה זה לצד זה בתפיסתו ובהתנהגותו של ההורה הסמכותי. אלו הם שני צדדים של אותה מטבע, וזו המטבע המנצחת.\nהדגשתי את ההבדל בין שימוש חיובי והכרחי בכוח בהצבת גבולות לבין כוחנות שלילית, השוני בין אסרטיביות לבין אגרסיביות. למרות ההבדלים המהותיים בין השניים, יש חשש שההורה המתמודד עם בעיות משמעת יעבור מתקיפות לתוקפנות. כדי למנוע החלקה כזו להתנהלות כוחנית כלפי הילד, אחד המרכיבים העיקריים בסמכות מיטיבה הוא היכולת האמפתית של ההורה. יכולת זו מגינה על ההורה מלקבל החלטות חינוכיות שרירותיות ומלנהוג בקשיחות לב, בניכור ובכפייה.\nאמפתיה היא אותה יכולת להיות מסוגל להתנסות ברגשותיו של אדם אחר. זוהי יכולת פרו-חברתית שביסודה ההבנה כי לאחר עשויים להיות רגשות שונים מאלה שאני חווה. זוהי היכולת לראות את נקודת מבטו של האחר ולהבין את רגשותיו וצרכיו. אך האמפתיה שונה מההזדהות בכך שבו בזמן שהפרט מבין את רגשותיו של האחר ואת נקודת מבטו, הוא עדיין שומר על נקודת ראותו שלו ועל רגשותיו האוטונומיים. הוא אינו נגרר ונשאב לעמדה ולתחושות של האחר תוך שהוא מוותר על שלו.\nאמפתיה היא מרכיב מובנה שלא ניתן לוותר עליו בתוך ההורות הסמכותית: ההורה מכיר ברגשותיו ויודע מה מטרתו החינוכית, אך בה בעת הוא מסוגל לקחת בחשבון את נקודת מבטו של הילד ולכבד את רגשותיו. זהו הורה מטפח ונענה לילדו, אך בהטילו משמעת הוא יודע לדרוש, ואם יש צורך - אזי אף ידרוש בתקיפות.\nהיכולת האמפתית של ההורה הסמכותי מהווה מרכיב מאזן המונע סמכותנות מוגזמת בבואו לקבל החלטות חינוכיות. זאת משום שההורה שם על כף המאזניים את רצונותיו וצרכיו שלו עצמו כבוגר שאחראי על הילד, ומנגד שם את צרכיו ורצונותיו של הילד. בעשותו כך הוא מלכתחילה יוצר תמונה המורכבת מנתונים רבים יותר אשר יעזרו לו לקבל בסופו של דבר את ההחלטה המתאימה.\nהאמפתיה מאזנת ובולמת את האפשרות שהטלת המשמעת תאופיין כסמכותנית - הווה אומר תהיה נוקשה, כפייתית, בלתי מתחשבת, מנוכרת וחמורה מדי.\nאך כיצד נראית, הלכה למעשה, הטלת משמעת והצבת גבולות אמפתית? כיצד יכול ההורה להבין את רצונותיו של ילדו ועם זאת להשיב להם בשלילה? כיצד הוא יכול לאסור או לדרוש התנהגות מסוימת ועם זאת לקבל באמפתיה את העובדה שהדבר מקומם את הילד?\nניתן להסביר למה הכוונה בעזרת דוגמה פשוטה ושכיחה ביותר: ילד מבקש בחנות שיקנו לו דבר מה. ההורה מסרב ואולי אף מנסה להצדיק, לנמק ולהסביר מדוע. אך ראו זה פלא - לא פעם\nאת הילד והוא ממשיך ומנדנד, מבקש ומתבכיין, כשאט אט הוא מגביר את הטונים עד לבכי, צרחות ואומללות קורעת לב. הסצנה הזו מוכרת ללא מעט הורים שלא נחסכה מהם ההתנסות המלחיצה-מבישה הזו.\nמהן אפשרויות התגובה להתפרצות הזעם והבכי של ילד? נתחיל בתגובות הלא מומלצות, שאף על פי שהן מוכרות ושכיחות, הן גרועות - יותר או פחות:\nכשהדרמה מגיעה לממדים שבהם ההורה אינו יכול לעמוד יותר הוא נשבר וקונה לילד את שחפצה נפשו. ברור שזו שגיאה כבדה, משום שברגע זה ממש הזמין ההורה לעצמו סצנה דומה בפעם הבאה. וגרוע מכך - ההורה איבד מסמכותו והחליש את מעמדו בעיני הילד.\nהתנהגות הילד מעמידה בסכנה את שליטתו של ההורה במצב והוא חש מאוים. החרדה, הלחץ והבושה מעוררים בו תסכול, כעס וזעם שבאים לידי ביטוי בתגובה אגרסיבית. הוא עשוי לצעוק על הילד או לחלופין, אם אינו רוצה למשוך תשומת לב, הוא עשוי להתכופף אל הילד ובלחישה מזרת אימה, תוך מבט ישיר ועמוק לעיני הילד, לסנן לכיוונו איום מוגזם כלשהו. הוא עלול אף להוסיף לכך צביטה קטנה ובלתי נראית אך כואבת. במקרים חריגים הוא עלול להכות את הילד בפליק בישבן או בסטירת לחי (אם כי כיום נדיר לראות הורה נוהג כך בפרהסיה).\nמובן שתגובה תוקפנית שכזו (מילולית, רגשית או גופנית) אינה יכולה להיחשב חינוכית ונכונה. אצל ילד, ההופך כביכול לממושמע בשל גישה חינוכית שכזו, הדבר עלול ליצור השפעות שליליות מרחיקות לכת והמחיר הנפשי עלול להיות כבד מאוד.\nלתגובה זו יש, לצערי, רייטינג גבוה במיוחד, הן בקרב הורים והן בקרב לא מעט אנשי מקצוע. זוהי תגובה הנחשבת לסמכותית ולחיובית ואף למומלצת: ההורה עומד בסירובו להיענות להפצרותיו המטרידות של הילד על ידי כך שהוא פשוט מתעלם ממנו ומבכיו.\nאמנם ההורה חש היטב עד כמה קשה להתעלם מהבכי והצרחות, אך הוא שמע שהתעלמות היא הדרך הטובה ביותר במקרים כאלו, ואמונתו זו מחזקת אותו להמשיך כך, אף שהוא חווה מריטת עצבים שאותה הוא משתדל להחניק עמוק בתוכו. התעלמות כזו על פי רוב אינה אפשרית לאורך זמן בסביבה ציבורית.\nיותר מכך: כיוון שההתעלמות אינה אותנטית (שהרי ההורה לא באמת \"לא שם לב\" למתחולל) ואינה אלא העמדת פנים - יתקשה ההורה להמשיך בה זמן רב. וגם אם הצליח, החשש הוא שהזעם שנצבר יתפרץ בסופו של דבר, אם לא עתה לעיני אחרים אז מאוחר יותר, כשייכנסו למכונית או כשיגיעו הביתה.\nבתיאוריה התעלמות נחשבת לתגובה טובה, שכן התנהגות שאינה זוכה לחיזוק חיובי אמורה להיכחד עם הזמן. אולם במציאות יש נפשות פועלות אמיתיות שיש להן רגשות ושיש ביניהן מערכת יחסים משמעותית. לכן, התעלמות במקרה כזה היא בעיקר סוג של תגובה אגרסיבית-פסיבית בתחפושת חסודה, ובדיוק כך היא נחווית על ידי הילד החש נטוש רגשית על ידי ההורה שאמור להגן עליו (כן, גם מפני גחמותיו הוא).\nברור שאיננו מעוניינים שזו תהיה החוויה של הפעוט או הילד. מי היה רוצה שיתעלמו ממנו כשהוא בסערת רגשות? כולם מדברים על פיתוח האינטליגנציה הרגשית של ילדינו. אני בספק רב לגבי תרומתה של התעלמות מילדים (גם ודווקא כשהם מתנהגים \"לא טוב\") לפיתוח תבונת הלב שלהם.\nכיצד ניתן להתמודד נכון עם האתגר?הפתרון מצוי ביכולתו של ההורה לעשות הפרדה גמורה בין תחושותיו של הילד לבין התנהגותו: האמפתיה מאפשרת להורה להבין, להכיל, לקבל ולהכיר ברצונותיו וברגשותיו של הילד כלגיטימיים וכבעלי זכות קיום, ובד בבד - את התנהגותו הלא רצויה של הילד הוא לא יהיה מוכן לקבל ולכן ידרוש שהיא תיפסק ותוחלף בהתנהגות חיובית יותר. זוהי, אם כן, התגובה הרצויה - התגובה הסמכותית האמפטית.\nהבסיס לתגובה הוא יכולתו של ההורה \"להיכנס לנעליו\" של הילד ולהבין את המניעים להתנהגותו, להכיר ברגשותיו ולהסכים עם הלגיטימיות של רצונותיו מנקודת מבטו של הילד. יש מי מאיתנו שאינו מסוגל לשים את עצמו במקומו של הפעוט המסתובב בחנות המפתה ולהבין את כמיהתו לצעצוע או ממתק?\nאמפתיה היא יכולת בסיסית בהורות טובה. הורה שאימן ופיתח את היכולת האמפתית יוכל להשתמש בה גם במקרים כאלו. הורה שאינו מיומן בכך - יתקשה להיות אמפתי אל הילד, באירוע מסוג זה, כשעצביו מרוטים מילדו הנודניק. ההורה הזה הולך שבי אחרי התנהגותו (הגלויה) של הילד ולא מכיר ברגשותיו (הנסתרים). הוא עסוק באופן שבו מביע הילד את רגשותיו כלפי חוץ ולא ברגשות עצמם המסתתרים מאחורי ההתנהגות השלילית, וכך הוא מפספס אותם.\nההורה האמפתי, העומד מול הפעוט הצווח והמשתולל, רואה מעבר להתנהגות החיצונית. הוא יודע שהילד לא \"עושה לו דווקא\". הוא מבין שהילד חווה מצוקה רגשית מסוימת - שהוא פגוע מכך שההורה אינו נענה לו ומתוסכל מכך שרצונותיו לא מתממשים. ההורה יכול להבין ללבו אך עם זאת לא להסכים לבקשת הילד (וסיבותיו עימו, כמובן).\nיש להדגיש ששפת הגוף וטון הדיבור אינם משדרים רופסות וחולשה, למרות הרוך המסוים שבגישה. נהפוך הוא: ההורה מקרין ביטחון עצמי ונחרצות. לעתים קרובות מחווה כזו אכן פועלת את פעולתה והפעוט מתחיל להירגע. הוא חש ש\"רואים\" ומבינים אותו. הוא אינו חש שמתעלמים ממנו או מתייחסים אליו בכעס או בניכור. החוויה הרגשית שלו חיובית, וזאת אף על פי שלא קיבל את מבוקשו. גם אם לא יירגע לחלוטין, בכל זאת יפחת \"גובה הלהבות\" של התפרצות הזעם שלו.\nנכון, לעתים הפעוט נמצא ב\nעוצמתי מכדי שיוכל לשמוע מה ההורה אומר לו, אך סמכו עליו - גם מבעד לדמעות, לבעיטות ולצרחות הוא יכול לחוש את הגישה האמפתית המרסנת אותו בחיבוק אוהב. לפעמים לא תהיה ברירה להורה והוא ייאלץ לעזוב את המקום עד שהפעוט יירגע או בכלל, אך עם הזמן, פעוט שיזכה ליחס אמפתי עקבי ידע להפיק ממנו תועלת וייעזר ביחס זה כדי להרגיע את עצמו.\nכעת מגיע השלב השני, המתבטא בהשלמת המשפט: \"מתוק שלי, אני רואה שאתה עצוב וכועס. אני מבין שרצית אקנה לך את זה, אבל חמוד שלי - אמרתי לך שאני לא קונה את זה, אז זהו!\" (או: \"אבל חמוד שלי, אתה יודע שאני לא מרשה סוכריות לפני האוכל\", או: \"אני מצטער, היום לא תכננתי לקנות את זה\", או: \"אבל מתוק שלי, אני לא חושב שאתה צריך את זה כי יש לך דבר מאוד דומה בבית...\"). כל הסבר קצרצר ביותר שההורה מוצא לנכון לספק.\nעם זאת, ההסבר הוא משהו שלחלוטין אינו הכרחי כרגע. סביר שממילא הוא לא יתקבל על דעתו הפעוט ברגע זה (אולי מאוחר יותר, כשיירגע, ניתן יהיה להסביר את ההיגיון שמאחורי החלטת ההורה), לכן ניתן בהחלט להסתפק במשהו בסגנון \"אני מצטער, אבל היום אני בשום אופן לא מוכן לקנות את זה\".\nזוהי התגובה הסמכותית האמפתית. היא משלבת בה את החלק המיטיב עם הילד - זה המכיר ומבין את רגשותיו ורצונותיו, עם החלק המציב גבולות - זה שמשדר \"עד כאן! אני ההורה, ואני מחליט וקובע מה מותר ומה אסור\".\nתקשורת אמפתית יוצרת עם הזמן דינמיקה חיובית ונעימה יותר בין ההורה לילד. הורים וילדים המתורגלים בתקשורת אמפתית כזו חווים מערכת יחסים רגועה יותר ונעימה יותר גם ברגעים שבהם נוצר עימות בין הצדדים.\nיחס חיובי זה של ההורה כלפי ילדו גורר מטבע הדברים יחס דומה של הילד כלפי ההורה. פעוט הגדל באווירה אמפתית וזוכה ליחס מבין ואוהד לומד, ונדרש גם הוא להפגין אכפתיות והתחשבות באחרים. זוהי אחת הדרכים הבדוקות לעודד יחסים הרמוניים בין הורים וילדים. יחסים איכותיים שכאלה, הנבנים בגיל הרך, מהווים בסיס איתן ויציב גם בהמשך הדרך - אפילו בגיל ההתבגרות האופייני בנטייה למרדנות ובמאבק לעצמאות."}
{"article_id": "0,7340,L-4267939,00.html", "header_title": "לא משעמם בכריך: 8 עצות לארוחת עשר בריאה", "full_text": "המעבר מסביבת הגן המחבקת לבית ספר גדול ומנוכר דורש הסתגלות רגשית, חברתית, ציות לכללים ולמשמעת ולרכישת מיומנויות יסוד.\nמיומנות יסוד כזאת היא התארגנות לבד בפעולת האכילה בהפסקה. לילדים רבים לוקח זמן רב בהתארגנות סביב האכילה, דבר המונע מהם לעתים לצאת להפסקה. לפעמים ילדים אלו יוותרו על ארוחת העשר בהפסקה, או ייקחו רק ביס אחד מהכריך, כדי להספיק לרוץ לשחק בחוץ עם החברים.\nדילוג על ארוחה במהלך יום הלימודים יגרום כמובן לרעב בזמן שיעור, לחוסר ריכוז ולעצבנות מצד הילד. לכן חשוב לעזור לילדיכם בהתארגנות סביב ארוחות העשר, ולספק לו מזון בריא שיועיל ליכולת הריכוז והלמידה שלו.\nאכילת מזון עשיר בסוכר אמנם תעניק פרץ אנרגיה, אבל רק לפרק זמן קצר ולאחר מכן תתרחש ירידה חדה ברמות הסוכר - ושוב חוסר ריכוז , עצבנות ורעב.\nאז איך גורמים לילדים לאכול בריא?\nישנן המון\nבשוק, גם מיוחדות ומעניינות שעושות חשק לאכול. אני ממליצה על קופסה שיכולה להכיל גם תפוח או מעדן קטן.\nהעדיפו קופסה המחולקת לשלושה תאים, כך שהילד יוכל לבחור מה לאכול בכל פעם מתוך מגוון מזונות.\nהפכו את הילדים לשותפים: הסבירו להם את החשיבות של אוכל בריא בזמן הלימודים ואת עקרונות הבחירה במאכלים בריאים, ותנו להם שתי אפשרויות בחירה מכל קטגוריה.\nכלומר, תנו להם לבחור בין תפוח לענבים בקטגוריית הפירות, בין מלפפון לפלפל בירקות וכן הלאה.\nכדי שהאכילה לא תגזול מהם הרבה זמן, חתכו בחותכן עוגיות את הכריך, לקבלת שני כריכונים קטנים ויפים שעושים חשק לאכול .\nשלבו בכל יום חלבונים בקופסה שאתם שולחים את הילד - יוגורט (אפשר לצרף קרחון קטן), מעדן סויה, או כריך עם פסטרמה, טונה או גבינה.\nהם כבר בני שש, וזאת הזדמנות טובה להרגיל אותם לאכילת\n.\n\t די בשניים-שלושה שקדים או אגוזים, המכילים שומן בריא.\nהעדיפו לחמים בריאים על פני לחם לבן, ועדיף להשתמש בלחם מדגנים מלאים.\nלא חייבים להסתפק בכריכים הרגילים, ואפשר לגוון בחמאת בוטנים/שקדים/קשיו עם ריבה ללא תוספת סוכר.\nכך תגדילו את כמות ויטמיני B בכריך, החשובים למשק האנרגיה, ורמות הסוכר לא יעלו בשילוב השומנים הבריאים הללו.\nהקפידו שכל קופסה תכלול תמיד ירק, פרי, פחמימה וחלבון. דוגמה לקופסת אוכל מנצחת: תפוח, 2 מלפפונים קטנים או מלפפון גדול חצוי,  לחם שיפון עם אבוקדו וגבינה לבנה (חתוך לשניים) ו-3 שקדים."}
{"article_id": "0,7340,L-4233012,00.html", "header_title": "מה עדיף: חדר משותף לילדים או חדר פרטי?", "full_text": "האם עדיף לילדים לחלוק חדר משותף, או להעניק חדר פרטי לכל אחד? אלה שהחליטו על חדר משותף, בין שמתוך בחירה ובין שמתוך אילוץ, בדרך כלל ממליצים על כך בחום, כיוון שלפחות בשנים הראשונות יתרונות השיתוף עולים על החסרונות.\nבשנותיו הראשונות כתינוק וכפעוט, המשפחה היא מרכז חייו ומקור כוחו של הילד. בתחילה כמקור לביטחון, לאהבה ולדאגה לכל צרכיו, ובהמשך גם כמקור להתבוננות, לחיקוי ולבניית כישורים חברתיים.\nחדר משותף מומלץ במיוחד לילדים עד גיל שמונה בערך, או עד שהם מבקשים להיפרד - לא מתוך מריבה אלא מתוך צורך בפרטיות, ועל כך אפרט מיד.\nהילדים חולקים חדר, משחקים יחד והולכים לישון יחד. שיחות ליליות על חוויות היום אולי לא משמחות את ההורים שרוצים כבר שקט, אולם הן ללא ספק תורמות לתחושת הקרבה בין הילדים. גם ילדים בהפרש גילאים גדול יחסית, ללא תחומי עניין משותפים למשחק, מדווחים שהם נהנים מהשיחות הליליות עם אחיהם.\nאחים החולקים חדר לומדים מהר יותר מהו שיתוף, במלוא מובן המילה. הם שותפים לחדר ופעמים רבות גם למרבית תכולתו.\nמאחר שהם יחד בחדר, האחים גם זמינים יותר לעזור זה לזה כשמתעורר קושי, במקום לקרוא להורים. הם עוזרים לפתוח את מגירת הצעצועים, לנעול נעליים, להוריד בובה מהמדף ובמקרה הצורך - לקרוא לאחד ההורים. העובדה שהם מצליחים לעזור זה לזה להשיג תוצאה רצויה גורמת לתחושה נפלאה של ערך אישי ותורמת לביטחונם העצמי.\nחדר משותף מאפשר לילדים אינספור הזדמנויות להתמודדויות. עצם העובדה שהם לא יכולים להסתגר כל אחד בחדרו ולברוח מעימות מחייבת אותם להתמודד. הם יכולים לריב, לצעוק ולהשתולל, אבל בסופו של דבר הם הולכים לישון יחד וקמים יחד, וכדי שיהיה להם נעים יותר הם חייבים לפתור קונפליקטים שמתעוררים.\nכשילדים חולקים חדר הם לומדים התחשבות בשל הנסיבות: להיות בשקט ולא להעיר את האח הישן, לתת מרחב משחק לאח כשחבר בא לבקר, לתת פרטיות כשצריך וכן הלאה.\nהצד \"שלי\" והצד \"שלך\", המשחק \"שלי\" והמשחק \"שלך\" - אבל אם אני רוצה משהו מהצד השני, איך אני משיג אותו? הילדים לומדים מהר מאוד לדבר ולהציע פתרונות כדי להשיג את מבוקשם.\nבתקופה שבה הילדים מפחדים, למשל ממפלצות, או מתעוררים מחלום רע, הם ישאבו כוח מעצם העובדה שהם אינם לבד בחדר, גם אם מדובר באח תינוק.\nהחיסרון הבולט ביותר בחדר משותף הוא נושא הפרטיות. ילדים החולקים חדר, גם אם חוצצים אותו חלקית בעזרת שידה או ארונית, עדיין מתלוננים שהם מרגישים חשופים אם הם רוצים להתבודד במחשבותיהם ומחפשים פינה שקטה לעצמם.\nהצורך הזה כמעט ואינו קיים בשנים הראשונות ומתפתח מאוחר יותר, בערך עם הכניסה לבית הספר. זה השלב שבו יבקשו הילדים חדר לעצמם, ואם זה מתאפשר - הרי זה מומלץ.\nאם הנסיבות אינן מאפשרות הפרדה, ראוי לתת על כך את הדעת ולנסות למצוא פתרון יחד עם הילד לרגעים שבהם הוא זקוק לזמן לעצמו. למשל, לבקש מאחיו זמן פרטי, אולי אף להכין שלט לדלת בסגנון \"נא לא להפריע\" של בתי המלון, להחליט על מקום בבית שאליו הולכים כשרוצים פרטיות, כמו מרפסת השירות או אפילו השירותים, אם יש יותר מחדר אחד כזה בבית.\nכאשר האחים אינם בני אותו מין, בשלב הכניסה לבית הספר בדרך כלל גם מתעצמת המודעות החברתית-מגדרית. חשוב להעביר לילדים מסר של \"פרטיות\" ו\"איברים פרטיים\": אמנם פעוט יכול להסתובב עירום בחדר, אך ילד או ילדה בני שמונה צריכים ללמוד מתי זה מקובל ומתי לא. אם אין אפשרות להפריד בין החדרים, בקשו פרטיות בזמן ההלבשה, או לעשות זאת בחדר האמבטיה.\nבתקופת בית הספר משתנים הצרכים, ומלבד משחק יש צורך בזמן שבו ניתן להתרכז בהכנת השיעורים. גם כשבא חבר הילד ייטה פחות לשתף את אחיו הקטן במשחקיו עם חבריו הבוגרים וירצה להיות איתם לבד. בשלב זה ייתכן שההורים יצטרכו לסייע במציאת תעסוקה עבור האח השני.\nאחרי שחלקו חדר ורכוש במשך שנים, ייתכן שהילדים יתקשו להבין את עניין הגבולות האישיים במעבר לחדר נפרד.\nכדי לעזור להם להבין את הנפרדות, שתפו אותם בתהליך: תנו להם להכין שלט עם שמם לדלת חדרם, ואחר כך החליטו על חוקים לגבי החדר. החוק הראשון הוא כמובן \"אין להכנס לחדר של... ללא רשותו!\", בין שהוא בחדר ובין שלא.\nלבסוף, תנו להם הזדמנות להתאמן על כך, כדרך משחק. כלומר, ללכת לחדר, להיעצר בפתחו ולבקש רשות להיכנס. התשובה יכולה להיות \"כן\" או \"לא\", לפי החלטתו של בעל החדר. ואז שוב לרוץ ולהיעצר בזמן, בדיוק בפתח החדר, כדי לשאול אם אפשר להיכנס. זה מצחיק אותם ובו בזמן עוזר להם להפנים - מעבר למפתן זהו שטח פרטי ואין להיכנס אליו ללא רשות!\nכשמפרידים את הילדים בין החדרים מפרידים גם רכוש משותף, שעתה מתחלק בין שניהם, והדבר עשוי להיות מקור למחלוקות. גם פה, שתפו אותם בתהליך. את הפריטים הבעייתיים, אלו שכולם רוצים, הניחו בערימה נפרדת והשאירו לסוף. כשרק אלה יישארו, שקפו להם את העובדה שנשארו כעת רק פריטים היקרים לשניהם, ושאלו אותם מה הם מציעים לעשות.\nייתכן שינהלו ביניהם משא ומתן ויוותרו על דבר תמורת דבר אחר מהערימה, ייתכן שיחליטו על חילופי תורות בשימוש בחפצים, ואולי בכלל יגלו משחקים או ספרים שבעצם כבר אין להם עניין בהם וניתן להעביר אותם למי שישמח לקבלם, וזו הזדמנות להקנות לילדים ערך של נתינה ועזרה לזולת.\nהמעבר לחדר פרטי עוזר לילדים לפתח עצמאות ואינדיווידואליות, והדבר יבוא לידי ביטוי בעיצוב החדר, על צבעיו ותכניו, באופן סידורו (או חוסר סידורו) – ובכל מקרה הילד אחראי על חדרו.\nגם אחרי שהופרדו הילדים לחדרים שונים, פעמים רבות הם יחפשו את היחד ויבקשו לישון זה בחדרו של זה. ההבדל הוא שכעת יהיה זה מתוך בחירה, ועדיין יוכלו לחזור לחדרם כשירצו פרטיות. כאן אתם נכנסים לתמונה ויכולים להחליט שאם זה הופך ל\"מסיבת פיג'מות\" תהיה זו פריווילגיה האפשרית רק לימי שישי, למשל."}
{"article_id": "1,7340,L-3033638,00.html", "header_title": "תרופה למכה: איך מטפלים באלימות של הילד?", "full_text": "זה מתחיל הרבה לפני שהאלימות הופכת לאקדח טעון המכוון לרקתה של החברה. ילדים מכים את החברים לגן או לכיתה, גונבים מהם, מקללים. אחר-כך כבר אי אפשר לעצור את השריפה.\nחוסר האונים של הורים ומחנכים מול התופעה הולך וגובר באחרונה. למצב הקשה תורמים לא רק סיבות חברתיות וכלכליות, אלא גם המסרים הסותרים, ולעיתים אף הסלחניים מדי, כלפי התופעה מצד כל הגורמים, והיעדר טיפול מרתיע.\nאז מה עושים? לא מעט הורים וגורמים במערכת החינוך מגנים כל אלימות, פיזית או מילולית, בכל תנאי, ללא קשר לגיל הילדים ורמת הפגיעה, ומחייבים\nחוקרים ואנשי חינוך מייחסים את האלימות והתוקפנות לצורך האנושי להתקיים ולשרוד בסביבה רוויית סכנות. ד\"ר עדי גונן, פסיכולוג קליני וראש המסלול לפסיכולוגיה במכללה האקדמית גורדון בחיפה, סבור שגם אין לצפות מהילדים שלא להיות אלימים בסביבה כזאת. לדבריו, המסר כלפי ילד אלים חייב להיות ברור וחד-משמעי: אין מקום להתנהגות אלימה בחברה שלנו.\nגונן: \"באותם מקרים בהם הילד מתנהג באלימות או נחשף לאלימות מהסביבה, יש להגיב בתקיפות אבל לא בתוקפנות. ממחקרים ניתן ללמוד שאין דרך אחת יעילה לגדל ילדים או להתמודד עם בעיות של אלימות בקרב ילדים ובני-נוער. יש להתאים את הדרך לילד, למשפחה, לחברה ולתרבות בה הוא גדל. בחברה אלימה כמו שלנו חשוב שתהליך של חינוך נגד אלימות ייעשה בשיתוף מרבי של כל הגורמים בקהילה – מורים, גורמי רווחה ומשטרה\".\nלדברי גונן, ילדים, מטבעם, מחפשים דרך לפרוץ מסגרות וגבולות ובוחנים ובודקים האם המבוגר – ההורה או המורה – אמנם מתכוון למה שהוא אומר ועומד מאחוריו. \"יש הורים שסבורים כי אם יהיו מתירניים ויאפשרו לילד לעשות ככל העולה על רוחו, יתרמו להתפתח ותו ולעלייה בביטחון העצמי שלו, ולכן אינם שמים לו גבולות.\nיש הורים שבוחרים בגישה זו לא בגלל שהם מאמינים בה, אלא מתוך נוחיות, בנימוק שעדיף להיות חבר של הילד ולהשאיר את העימותים וחינוך הילד למורים, ש'זה תפקידם'. אבל מחקרים עדכניים בתחום החינוך מורים שמתירנות מוחלטת בגידול ילדים עלולה לגרום להפרעות התנהגות, לאלימות ולעבריינות. \"ילדים שחונכו ללא גבולות ודרישות, גדלו לעיתים קרובת ללא תחושת ערך, עם יכולת מועטה לשאת תסכול ומחסור פנימי מוחלט. החוסר בגבולות ובדרישות הוכח כפוגע ומעוות לא פחות מהסמכותיות הנוקשה ביותר\".\nד\"ר יונתן שתיל, פסיכולוג ומרצה בכיר בחוג לחינוך במכללה האקדמית תל-חי, מדגיש כי בכל מקרה של אלימות חשוב להביא את הילד למצב בו יספר מה קרה לו. \"במקרה שהילד שלך הוא הקרבן שספג אלימות, יש לחזק אותו וללמד אותו שעליו להגן על עצמו\", אומר שתיל. \"המסר לילדים צריך להיות: הפגנת יכולת להתגונן, הפגנת ביטחון, אסרטיביות, ובמקרים שצריך – גם להגיב כדי שלא יפגעו בך. יש להעביר מסר לילד שאסור לתקוף, אבל גם להבהיר שאתה לא נותן שיתקפו אותך\".\nגם שרון זיו-ביימן, פסיכולוגית קלינית ומנהלת תוכניות הפסיכולוגיה בשלוחת אוניברסיטת דרבי בישראל, רואה בצורך לשרוד אחת הסיבות לאלימות. \"לפי תאוריות פסיכולוגיות רבות, האלימות היא דחף פנימי קיומי הישרדותי המצוי בכולנו ושואף לבוא לידי ביטוי מקסימלי\", היא אומרת. \"האלימות היא חלק בלתי-נפרד מההתנהגות האנושית, ורק חוקי החברה מגבילים את האלימות ומרסנים אותה על מנת לאפשר את החיים בקבוצה.\n\"ביטויי אלימות נמצאים בקשר ישיר לתסכול שבנו, וככל שתגבר רמת התסכול וככל שיהיו לפרט פחות כלים להתמודד עם תחושה זו, האלימות תגבר. קביעת מערכת חוקים ברורה וניתנת לאכיפה על-ידי מבוגרים, מאפשרת לילדים להגביר שליטה באלימות\".\nליאור ומיקי אבורמן, שפיתחו תוכנית מיוחדת למניעת אלימות בגני ילדים ובבתי-ספר – \"מפתחות הקסם לתקשורת\" – המבוססת על עקרונות \"תקשורת לא אלימה\", סבורים שהמפתח להתמודדות עם תופעת האלימות הוא הבעת רגשות והבנת רגשותיו של האחר.\n\"המטרה בתוכנית היא ללמד את הילדים מיומנויות לזיהוי רגשות ודרכים להבעתן וללמד אותם דרכים לפתרון קונפליקטים\", מסבירה ליאור אבורמן. \"רגשות נובעים מצרכים ומרצונות. כל רגש הוא צורך שלא מומש. כשצורך או רצון מסופקים, ההרגשה נעימה, וכשאלה אינם מסופקים, מרגישים תסכול צער וכעס. הרגש הוא הבסיס להתנהגות, ולכן השיתוף ברגשות נותן את הסיכויים להבין זה את זה. מתן ביטוי לרגש והתעניינות ברגשות הזולת עשויים לקרב לבבות ולאפשר הבנה וקשר בין בני-האדם\".\nבני-הזוג אבורמן מנחילים לאלפי ילדים את שפת התקשורת הלא אלימה באמצעות הצגה שכתבה ליאור, \"מפתחות הקסם של דידי\", שבה השחקנים הראשיים הם ג'ירף ותן ודידי הילד, שמחפש את אמא שלו. הג'ירף מייצג את בעל הלב הגדול והראייה הרחבה, הוא מקשיב לעצמו ולאחרים, ואילו התן מתקשה לראות לטווח רחוק, רוצה כאן ועכשיו ומתקשה לקלוט רגשות. שתי החיות מייעצות לדידי במסע החיפושים אחר אמו, כל אחת לפי השקפתה, והוא צריך להכריע למי להקשיב.\nליאור: \"בכל אחד מאיתנו יש את הקול של התן וגם את הקול של הג'ירף. הפעילויות נועדו לחדד את המודעות אצל הילדים לקולות השונים שהם משדרים לסביבה\"."}
{"article_id": "0,7340,L-4226373,00.html", "header_title": "מתגרשים? כך תספרו לילדים בלי לגרום נזק נוסף", "full_text": "\"דמייני יום הולדת בלי ששני ההורים שלך נמצאים. זה ממש קשה\".\n\"באמת?\" שאלתי, \"בדרך כלל ילדים מספרים לי שזה החלק הטוב ב\n,\n\t העובדה שיש לך שני ימי הולדת, שתי מתנות כל פעם\". \"נכון\", הוא ענה, \"זה מה שמספרים. גם אני מספר את זה כששואלים אותי, אבל האמת היא שעדיף בהרבה יום הולדת אחד עם שני הורים על שני ימי הולדת עם הורה אחד\".\nהוא אמר את זה בשקט, בעיניים עצובות שגרמו לי לחשוב על הדור הזה, שכביכול גדל בלי סטיגמה של \"גירושים\", בחברה שנותנת לכך מקום ולגיטימציה, והנה העיניים האלו אומרות שלא נשלה את עצמנו לגבי רמת הפגיעה בילדים.\nבדור ההורים שלנו לא נהוג היה להתגרש, והיה אף משפט רווח: להישאר למען הילדים. כיום, כשמימוש עצמי הוא ערך עליון, לא אטיף להישאר בקשר למען הילדים, אבל בהחלט אעודד הידברות ותקשורת למענם. כלומר, כל עוד אתם יכולים לדבר ולגשר על דברים, אל תשברו את הכלים אלא מצאו את הדרכים להרכיבם מחדש, אולי בדרכים שימנעו פירוק המשפחה.\nוכן, למען הילדים. בכל זאת בחרתם להביאם לעולם במסגרת המשפחתית, אז יש לכם אחריות לשמור על מסגרת זו יציבה ככל האפשר עבורם.\nרק אם אתם מרגישים שכבר מיציתם את כל האפשרויות ואכן אין מוצא אחר מגירושים, אתם מוזמנים לקרוא את המאמר ולקבל כלים כיצד לעשות זאת בצורה המיטיבה ביותר עם הילדים.\nלא משנה כמה ילדים יש לכם ובאילו גילאים, רכזו אותם יחד בסלון לשיחה משפחתית. כך תעבירו מסר שמדובר בעניין משפחתי הנוגע לכולם.\nהיתרון במפגש המשפחתי הוא גם בכך שהילדים לא עומדים לבד מול הבשורה שעומדת לשנות את חייהם, והם יכולים לשאוב כוח מהעובדה שהם חולקים גורל עם אחיהם.\nילדים בכלל וילדים צעירים בפרט חושבים שהכל סובב סביבם, ואם משהו קורה הוא קורה בגללם, כלומר בגלל משהו שעשו או לא עשו. פעמים רבות מגיעים אליי הורים גרושים משום שהילד שלהם נהיה אגרסיבי בגן או בכיתה, \"בדיוק הפוך מהבן השני, שכל כך משתדל כעת, משחק יפה לבד, לא מעיר אותנו בבוקר ומכין שיעורי בית בלי שנבקש\".\nשני הילדים בעצם מגיבים לסיטואציה החדשה, אלא שהראשון מוציא את התסכול בצורה אגרסיבית בעוד שהשני מקווה שאם הוא יהיה \"טוב\" אבא ואמא יחזרו להיות ביחד.\nהודיעו לילדים רק אחרי שדיברתם ביניכם והחלטתם סופית. רק אחרי שכל הפרטים סגורים וברורים לכם. זיכרו: מול הילדים תצטרכו להציג חזית אחידה עם תשובות לשאלות לוגיסטיות ואישיות. תגיעו מוכנים.\nעבדתי עם עשרות ילדים להורים גרושים, ופרט למקרים קיצוניים מאוד של\nהילדים תמיד, אבל תמיד, אמרו שהיו רוצים שההורים שלהם יחזרו להיות ביחד. רק השבוע אמרה לי ילדה בכיתה ב' \"הכי אני רוצה שאבא ואמא יחזרו להיות ביחד. אני יודעת שזה לא אפשרי, כי אבא כבר התחתן ויש לו תינוק חדש ולאמא יש חבר, אבל בכל זאת הייתי רוצה שזה מה שיהיה\".\nילד בן 13 אמר לי שתמיד קיווה שמערכות היחסים שאליהן נכנסו הוריו במהלך השנים הן זמניות ושלבסוף הם יחזרו זה לזה. ועוד ועוד.\nחשוב להיות מודעים למסר שאתם מעבירים לילדים, ולא תערכו את השיחה חודשיים לפני שאתם מפנים את הדירה למשל. הזמן שבו אתם נשארים יחד אחרי שאמרתם שאתם נפרדים מבלבל מאוד עבורם, והם ירצו לפרש זאת כאילו שיניתם את דעתכם.\nכל מבט או חיוך ביניכם, קטן ומקרי ככל שיהיה, עשוי לעורר בהם תקווה גדולה והאכזבה עלולה להיות קשה אף יותר. אם אתם יודעים שבשל אילוצים שונים עליכם להישאר תחת קורת גג אחת, דחו את ההודעה לילדים עד סמוך לפרידה הפיזית.\nאם יש ביניכם מתח - הילדים יחושו בו, וכשתשבו לשיחה תוכלו להתייחס לכך: \"ודאי שמתם לב שאבא ואני מתווכחים יותר/ לא מדברים בזמן האחרון\", וכך זה יובן בהקשר של המציאות החדשה.\nלא תמיד הילדים צריכים לדעת את כל הסיבות להחלטה ומי יזם אותה. הרי בסופו של דבר גם אם צד אחד יזם את הפרידה, בדרך כלל זה קרה משום שהצד השני עשה משהו שגרם לכך, או לאחר שהרים ידיים מניסיונות השיקום. כך או כך, ברוב המקרים לשני הצדדים אחריות שווה בתהליך שהוביל לפירוק, וזה גם המסר שצריך לעבור לילדים - התוצאה.\nאמרו \"אבא ואני מתגרשים כי הגענו למסקנה שזה יותר נכון עבורנו. אנחנו מתגרשים אחד מהשני, אבל לא מכם. שנינו אוהבים אתכם מאוד מאוד ורוצים להיות אתכם\" וכאן הכניסו את הפרטים הטכניים: איפה הם יגורו? עם מי? מתי יראו את ההורה השני?\nתנו לילדים שהות לעכל את הידיעה ולהגיב. אין תגובה \"נכונה\" לידיעה הזו, והם עשויים להפתיע אתכם. יש ילדים שיבכו וינסו לשכנע אתכם להישאר יחד. יש ילדים שייצמדו לפרטים הטכניים וישאלו המון שאלות. יש שיכעסו, יש שידאגו ויש אפילו שישמחו, כי שמעו מחברים שהוריהם התגרשו שהם כל הזמן מקבלים מתנות...\nכמו לכל דבר ולכל סיטואציה, גם לפרידת ההורים יש יתרונות וחסרונות עבור הילדים. בשיחה שאתם עורכים, אחרי שהם מגיבים, התייחסו לכך ועזרו להם לראות את התמונה במלואה.\nהתחילו מנקודת המוצא שלהם ואשרו אותה, ואז הוסיפו זויות הסתכלות נוספות, לדוגמה:\nאפשרו להם לשאול, אבל היו זהירים בתשובותיכם (זוכרים להגיע מוכנים?). חסכו מהילדים האשמות הדדיות ודרמה, גם כך הם צריכים להתמודד עם ידיעה לא פשוטה שעולמם, כפי שהכירו אותו עד היום, עומד להתמוטט. עזרו להם להתמודד בכך שתהיו אתם יציבים ורגועים.\nיש ילדים שיגיבו מיד ואחרים יצטרכו זמן לעכל ויגיבו בשתיקה. אל תלחצו. דברו איתם כשיהיו מוכנים לכך.\nכאמור, התגובות של הילדים יכולות להיות שונות מאוד. אם ילד מתנהג בצורה פוגענית, הבינו זאת אבל אל תקבלו זאת. כלומר, חבקו אותו ואמרו שאתם מבינים שקשה לו ושהוא כועס, אולם לא תסכימו שיפגע בעצמו או באחרים כדרך להוציא את הכעס. אמרו זאת באסרטיביות כך שהמסר יהיה חד-משמעי, ותנו לו אלטרנטיבות לשחרר את הכעס בצורה אחרת.\nאם הפרידה כרוכה גם במעבר למקום מגורים חדש, שתפו את הילדים בתהליך כדי לתת להם זמן להתרגל לרעיון ולאזור החדש. סעו איתם לסיבוב בשכונה החדשה, מצאו את האטרקציות הקרובות למקום המגורים, לכו איתם לבית החדש ותנו להם לבחור את החדר ומה ייקחו אליו. אפשר גם לתת להם לבחור פריטים חדשים לבית החדש - זה יעניק להם תחושה של התחלה חדשה וטובה.\nגם למעברים יש יתרונות וחסרונות. מצאו הזדמנויות להכיר להם חברים מהשכונה שאליה אתם עוברים, עוד לפני המעבר, למשל בגן השעשועים. רשמו אותם לקייטנות מתאימות בקיץ הקרוב כך שיוכלו להתערות חברתית לפני שנת הלימודים, ויוכלו להיות פנויים ללמידה אחר כך.\nגירושים הם \"ידיעה חמה\", וברגע שתצא ממעגל הקרובים לכםהשמועה תתפשט כמו אש בשדה קוצים, ולא תהיה לכם יותר שליטה על מה נאמר, למי ומתי. היו מאוד מודעים לאנשים שאיתם אתם מדברים, וודאו שהם אנשי סוד עד לאחר שתספרו לילדים.\nאתם עשויים לעמוד במצב מאוד לא נעים אם הם ישאלו אתכם אם זה נכון שאתם מתגרשים - שאלה שכל תשובה שתענו עליה תכשיל אתכם ואת יחסי האמון ביניכם לבין הילדים: אם תענו שהדבר נכון, למה הם לא שמעו את זה מכם? ואם תענו שזה לא נכון, מהר מאוד הם יבינו ששיקרתם.\nגם כך כל הנושא טעון ולא קל לאף צד, אז הימנעו מלסבך אותו עוד יותר. דברו עם אנשים רק אחרי השיחה עם הילדים, ואפשרו גם להם לדבר. ידעו את האנשים הבאים עמם במגע יומיומי, כמו מורות, גננות, יועצות ומנחי חוגים, כדי שיוכלו לגלות אמפתיה לילדים וכדי שאלו יחושו שהם בסביבה תומכת ומקבלת.\nזה חשוב במיוחד בתקופה הראשונה, תקופה של שינויים והסתגלות למציאות חדשה, עבור כולכם."}
{"article_id": "0,7340,L-4249600,00.html", "header_title": "\"אולי די!\"; איך להגיב כשהיא לא מפסיקה לבכות", "full_text": "כל הורה יודע מניסיונו כמה זה קשה לשמוע בכי מתמשך של ילדים קטנים. בעיקר כשהבכי הוא של ילדיו, אך גם כאשר זה בכי של ילדים של אחרים. זה קשה שכן ההורים לא מבינים את הבכי המתמשך של הילד: פעם זה בגלל שהוא לא מקבל את מה שהוא רוצה, פעם זה בגלל שהוא רוצה לעבור את הכביש לבד, פעם זה בגלל שהוא לא רוצה להתקלח, פעם זה כשהוא מתעורר באמצע הלילה בבכי. זה קשה כי קול הבכי הצרחני של הילד מוציא את ההורים מדעתם. זה קשה שכן ההורים מתייאשים כשהם נוכחים לדעת ששום דבר שהם עושים לא עוזר: גם כשהם מלטפים ואוהבים וגם כשהם קשוחים וכועסים.\nגם לי היה קשה להתמודד עם הבכי של ילדיי הקטנים, ובמהלך השנים הצלחתי להבין מדוע. זיהיתי בתוכי נטייה מוזרה ובעייתית: כשניצבתי מול מצוקה של מישהו יקר לי, בעיקר אשתי וילדיי, במקום להרגיש כלפיו אהדה או חמלה, כעסתי עליו. חשתי שהם \"עושים לי דווקא\", רוצים להקשות עליי. זה גם מה שהרגשתי מול בכיים של ילדי הקטנים. רק מאוחר יותר הבנתי שזאת הייתה דרכי הלא מוצלחת להקל על עצמי מלחוש את סבלם של יקירי.\nכשקשה להורים להכיל את מצוקות ילדיהם וסבלותיהם, הם עלולים לדחות אותם מעליהם, בצורות מגוונות. אך חשוב להבין שבכי הוא תופעה התפתחותית טבעית ובריאה ולו כמה תפקידים חשובים, במיוחד במהלך ההתפתחות המוקדמת:\nהוא מסייע למערכת הנשימה כולל לריאות, להתפתח והוא משפר את תפקודה.\nהוא מהווה מנגנון הכרחי ובריא לשחרור מתחים ולפריקת רגשות בכל גיל, במיוחד אצל תינוקות, בהיעדר מנגנונים אחרים לכך.\nהוא הדרך היחידה של תינוקות להביע את עצמם ולגרום לכך שיטפלו בהם.\nוזהו אולי התפקיד החשוב ביותר של הבכי: אמצעי תקשורת חיוני. תינוקות אינם יכולים לדבר, ליטול יוזמה ולעשות בעצמם דברים. ולכן מטרתו הקיומית של הבכי היא לגרום להורה להתייחס לילד ולטפל בו. לו היה התינוק בוכה בכי מתוק וחרישי, הוא לא היה זוכה לאותה אינטנסיביות של תגובה מצד ההורה, החיונית לו בשלב זה של חייו. תינוקות בוכים מבהלה (רעש, פנים זרות), צורך בתשומת לב, שעמום, כאבים או גזים במערכת העיכול, רעב, רצון לקבל חום וקרבה ועוד. בכל אחד מהמקרים האלה הם מנסים לומר משהו להוריהם ומצפים שאלה יקשיבו להם, ויתייחסו לצורך שהם מנסים לבטא.\nלעתים הבכי \"מצליח יותר מדי טוב\" וההורה מתייחס אליו תוך איבוד עשתונות, אם משום שהוא אינו מבין את התינוק ואת הסיבה לבכי ואם משום שנוכח בכיו הבלתי פוסק של התינוק הוא מוצף רגשות קשים משלו. ואז, במקום לטפל בגורם לבכי ולהעניק לילד את תשומת הלב שלה הוא זקוק, הורים מתאמצים להפסיק אותו מבלי לפתור את הבעיה: הם אומרים לילד בכעס שיפסיק לבכות, מענישים, מבודדים, לועגים. במקרים קיצוניים הם עלולים להגיע למצב של התעללות בילד, כולל הכאה. כך הם מלמדים אותו, מבלי להיות מודעים לכך, שלא לבקש עזרה, והם מחזקים את תחושת הבדידות וחוסר האונים שלו בעולם.\nבמקרים אחרים, בשל מצוקה ותחושה קשה של חוסר אונים מצד ההורים, הם נענים שלא לצורך לדרישות הילד הבוכה. ההורים כמהים כל כך לשקט המבורך שלאחר הבכי הטורדני והמעיק של הילד, עד שהם פועלים ללא שיקול דעת, מוותרים על גבולות הגיוניים ומשקיטים את הילד בהיענות אוטומטית לדרישותיו הבלתי מוצדקות. בכך הם מחזקים את הבכי כדרך תקשורת עיקרית שלו.\nמה שהקל עלי להתמודד עם בכיים של ילדי הקטנים היה שפעמים רבות הצלחתי להבין את הסיבה לבכי שלהם: כשנפלו וכאב להם, כשרצו ממתק ואסרתי זאת עליהם, כשהם לא הצליחו במשחק. הבנתי שהם סובלים באמת. במקרים אלה הצלחתי, בדרך כלל, לקבל ביתר הבנה את בכיים, ואף להרגיעם ולתמוך בהם.\nלמשל, בתי הגדולה נהגה לאבד את ההכרה לשניות ספורות בעקבות בכי עז, כשהייתה קטנה. כשזה קרה זה נראה מאוד מפחיד: נשימתה נעתקה, עיניה התפכו, גופה התקשח לאחור, זרועותיה נפרשו לצדדים ברתיעה והיא הפסיקה לנשום. היינו צריכים לנער אותה כדי שתחזור להכרתה. כשהרביתי לחשוב על כך, שמתי לב שזה קרה לאו דווקא כשהיא בכתה בכי ממושך, אלא כשהיא נעלבה מאוד (למשל, כשאסרנו עליה דבר מה) או כשכאב לה מאוד (למשל, כשניקינו לה את האף). הבנה זו הרגיעה אותי וכשאיבוד ההכרה חזר להתרחש יכולתי להגיב בצורה עניינית יותר.\nכשהורים מבינים שילדיהם אינם נגדם, אלא בעד עצמם, קל להם יותר לגלות כלפיהם אמפתיה, החיונית להם.\nאז מה כדאי להורים לעשות כדי להתמודד עם בכי מתמשך של ילדם הרך?\nמאחר שהבכי הוא דרכו העיקרית של התינוק להביע את עצמו, הקשבה היא דרכם העיקרית של הוריו להבין את צרכיו ואת דרישותיו: האם הוא רעב? (כי הוא מנסה למצוץ את ידיו וזו השעה המתאימה); האם הוא עייף? (כי הוא משפשף את עיניו ואת אוזניו); האם הוא סובל מעודף גירויים? (כי הוא מסב את ראשו); האם כואב לו משהו? (כי הבכי פתאומי וחזק מאוד); האם צומחות לו שיניים? (כי הוא דוחף אצבעות לפה ויש לו כמות רבה של רוק); האם כואבת לו הבטן? (כי הוא מכווץ את הרגליים לכיוון הבטן). הורה המטפל בצורה קבועה בילד וקשוב אליו יודע להבחין בין סוגי בכי שונים של התינוק, שמבטאים צרכים שונים. הבנת הבכי תאפשר היענות טובה לצורכי התינוק ותושג הרגעה יעילה שלו.\nלא תמיד ההורה מצליח להבין את הסיבה המדויקת לבכי, אך עצם הניסיון להבין את התינוק, ההקשבה לבכיו והניסיון להיענות לצרכיו - גורמים לו להרגיש רצוי, חשוב וראוי. זהו הבסיס לתקשורת בריאה בין התינוק לבין ההורה ולתחושת הביטחון העצמי של התינוק, ואף של ההורה כהורה.\nפעמים רבות מצוקתו של תינוק תיפתר מעצם קרבת ההורה אליו ומכך שהוא ירגיש את אהבת ההורה כלפיו ואת תחושת הביטחון שהוא מעניק. הדרך הטובה ביותר להרגיע תינוק בוכה היא בדרכים בסיסיות של מגע, תנועה וקול: לאחוז בתינוק בשלווה, ללא נענוע או הקפצה, לחבק חיבוק חם, ללטף ליטוף אוהב, ליצור קשר עין, להשמיע דברי אהבה, לטפוח טפיחות קלות, להשמיע קול מונוטוני (באמצעות מובייל, ללחוש \"שששש...\" בקול שקט), להשמיע מוזיקה (שיר ערש, מוזיקה מרגיעה). אפשר לנוע עם התינוק בחדר, לנענע אותו קלות במנשא או בעגלה.\nגם ילד בוגר יותר חשוב להרגיע במגע גופני אוהב ובדיבור אמפתי. אפשר, למשל, לומר לילד שבוכה מרה: \"אני מבין שאתה מאוכזב, ולכן אתה בוכה. בוא ואחבק אותך ואלטף אותך וזה יעזור לך.\"\nלעתים הורים תורמים, שלא במתכוון, להנצחת הבכי כדרך תקשורת עיקרית. ילד מבקש מההורה דבר מה וההורה מסרב, הילד בוכה וההורה נעתר. הילד לומד שהבכי גורם להורה להתייחס אליו.\nלפעמים ההורים \"קשוחים\" ואינם נכנעים לקול הבכי הראשון. רק כשהילד צורח ומשתטח על המדרכה הם נענים לדרישה. פעמים רבות ילדים מבקשים דבר מה וההורים מסרבים בטענה ש\"נגמר\", \"אין\", \"הלך לאיבוד\", \"אסור\". הילד בוכה, אחר כך מגביר את בכיו, ופתאום יש סוכריות, המוצץ שהלך לאיבוד נמצא והקפה האסור בשתייה הותר.\nלמעשה בדרך זו ההורים פוגעים כמעט בכל ערך של המנהיגות ההורית: הם אינם פועלים על פי חשיבה אסטרטגית ואינם שומרים על העקרונות שלהם, הדוגמה האישית שהם נותנים מצביעה עלי אמינות גרועה, הם אינם שומרים על גבולות, הם אינם מקיימים דיאלוג עם הילד, אלא מאפשרים מערכת של מניפולציות ומאבקי כוח (וקיים גם סיכוי רב שעל רקע זה מתנהלים לא מעט ויכוחים בין ההורים בנוסח: \"את משחיתה את הילדה!\"; \"לךָ קל לדבר, אתה לא כאן כל היום!\"). בדרך זו ההורים מחלישים את הילד, שמתקשה עוד יותר להכיל תסכולים ולומד להפעיל את ההורים באמצעות בכי.\nבמקום זאת, עדיף ללמד את הילד, משעה שהוא מסוגל לכך כמובן, להתבטא בתקשורת מילולית:\nלדבר, במקום לבכות. אפשר לומר לילד: \"כשאתה בוכה, קשה לי לדעת מה הבעיה. תסביר לי במילים\". כל אימת שהילד מצליח לבטא את מצוקתו במילים, ללא בכי, יש לחזקו על כך. אפשר לומר לו, למשל: \"איזה יופי שאתה מצליח להסביר לי בלי לבכות שאתה רעב\". במיוחד חשוב לחזק את הילד כשהוא נרגע מבכיו ומצליח לדבר: \"הנה, עכשיו שאתה מסביר לי זה יופי; אני מבין ואשתדל לעזור לך\".\nלעתים, למרות כל ניסיונותיו של ההורה, דבר אינו עוזר להרגיע את הילד הבוכה, וההורה המתוסכל מאבד את סבלנותו ואת עשתונותיו: הוא צועק, מאיים, ולעתים גם נוקט אלימות גופנית. רגע לפני שמגיעים למצבים קיצוניים כאלה, כדאי שההורה המותש יבקש עזרה של מבוגר אחראי בסביבה: הורה אחר, שכן, קרוב משפחה (במקרה הצורך, מותר אף להזעיק קרוב משפחה, גם אם הוא לא נמצא כרגע בבית). בזמן זה ההורה יתאושש ויחזור לעשתונותיו וליכולתו לתפקד."}
{"article_id": "0,7340,L-4284945,00.html", "header_title": "לעיני כול: פורסמו דו\"חות המיצ\"ב של בתי הספר", "full_text": "בעקבות\nבחודש שעבר, פרסם הבוקר (יום א') משרד החינוך את נתוני\n(מדדי יעילות וצמיחה בית-ספרית) על פי חתך בית ספר. בדו\"חות המקיפים שפורסמו, ניתן לראות אין ספור נתונים - החל מהישגי התלמידים בכל בית ספר בשפת אם (עברית או ערבית) ובמתמטיקה, עמדות התלמידים כלפי המקצועות השונים, מיקומים יחסיים של בתי הספר ועוד ועוד. כעבור זמן קצר, נפל האתר שבו פורסמו הדו\"חות המלאים.\nבדו\"חות ניתן לראות השוואה בין הישגי בית הספר להישגי קבוצת בתי ספר בעלי רקע חברתי-כלכלי דומה, וכן את הישגי התלמידים לפי חלוקה של רקע חברתי-כלכלי. בפרק אחר מוצגים הנתונים של התלמידים בעלי הצרכים המיוחדים ובפרק האחרון מוצגים לראשונה ההישגים בשנים תשס\"ז ותשע\"א בבית הספר ובקבוצות ההשוואה במונחי סולם המיצ\"ב הרב-שנתי. כך ניתן לבדוק אם חלו שינויים - לרעה או לטובה - בהישגי בית הספר בשנים האחרונות.\nבחינות המיצ\"ב הן בחינות שנתיות הנערכות בכיתות ב', ה' ו-ח' במקצועות מתמטיקה, שפה ומדעים, ועד כה משרד החינוך הקפיד לשמור את הנתונים בחשאיות והציגם רק למנהלי בית הספר ככלי מדידה להישגי התלמידים. בעקבות העתירה של התנועה לחופש המידע, החליטו שופטי בג\"ץ לאשר את חשיפת המידע לציבור בטענה שזכות הציבור לדעת גוברת במצב זה.\nהבוקר התקיים בנושא דיון בוועדת החינוך בכנסת בראשות חברת הכנסת עינת וילף, ובמהלכו אמרה מנכ\"לית משרד החינוך דלית שטאובר: \"אנחנו בעד שקיפות מלאה ומדי שנה נתוני המיצ\"ב מפורסמים ברמה הארצית וברמת הרשות, כולל הצבעה על הפערים בין המגזרים השונים. יחד עם זאת, ברמה הבית-ספרית חוות הדעת המקצועית כפי שהצגנו אותה מראה שבדילמה בין זכות הציבור לדעת לבין טובת התהליכים החינוכיים, במקרה זה הנושא החינוכי גובר. לכן מוטב היה שלא לפרסם זאת\".\nלדברי המנכ\"לית, \"החשש שלנו הוא שעם פרסום הנתונים הם יהפכו להיות חזות הכל וכל העשייה החינוכית בבתי הספר תתמקד בנתוני המיצ\"ב. אני רוצה להזכיר שכל ניסיון לדרג את בתי הספר על סמך פרסומים אלו הוא מזיק ושגוי וחלקי בלבד והנזק שייגרם מדירוג שכזה רב מהתועלת\".\nיו\"ר ועדת החינוך, התרבות והספורט, ח\"כ עינת וילף, אמרה כי היא מתנגדת לפרסום הנתונים המפורטים, מחשש שיקדשו מרוץ אחר הציונים ויפגעו בטוהר הבחינות: \"בית המשפט ממשיך במסורת של נזק לחינוך הציבורי בישראל. מרגע פרסום הנתונים יווצרו טבלאות ויתחילו הלחצים בכיוון המנהל והמורה\". וילף קראה לעצור לחלוטין את השימוש במתכונת הנוכחית של המיצ\"ב וקראה להתרכז במבחנים פנימיים שיסייעו לשיפור התהליכים הפנימיים בבתי הספר ויחזקו את מעמד המורה.\nעו\"ד אלונה וינוגרד, מנכ\"ל התנועה לחופש המידע, שהגישה את העתיקה במקור, הגיבה באומרה: \"אנו שמחים שמשרד החינוך קיים את החלטת בית המשפט. יותר מכך, כפי שביטאה בדיון מנכ\"לית משרד החינוך, אנו מברכים על היוזמות של המשרד לפרסם עוד מדדים. באשר לנבואות הזעם: אנו עדיין מאמינים שביקורת ציבורית ושיתוף הציבור הן הדרך הנכונה. אין להשאיר את המידע ליודעי דבר בלבד\".\nעם זאת, המתנגדים לפרסום הסבירו בעבר מהן הסכנות שהוא טומן בחובו: \"ברגע שנתוני המיצ\"ב יהיו מרוחים גם על דפי העיתון המצב בבתי הספר יהפוך מסוכן מאוד מבחינה חינוכית\", לדברי פרופ' ציפי ליבמן, נשיאת מכללת סמינר הקיבוצים ומומחית לנושאי הערכה ומדידה בחינוך. \"הציבור יתייחס לנתונים כאל 'תורה מסיני', הלחץ על המנהלים והמורים יגבר ובתי הספר ייכנסו לסחרור, שיביא לתופעות איומות ונוראות של שקרים וסילוף האמת בשל היחס לציונים כחזות הכול\".\nד\"ר יורם הרפז, מומחה לחינוך ממכללת בית ברל, אמר כי מה שחשוב הוא דווקא הנתונים שלא נראים לעין. \"הכלל בחינוך הוא שמה שניתן למדידה הוא לא חשוב ומה שחשוב זה רק מה שלא ניתן למדידה\". לדבריו, \"בעיניי זה דבר איום נורא שהמדידה היא הכלי העיקרי שמכתיב את החינוך. מפה הדרך לתעשיית רמאות קצרה מאוד, החדווה נעלמת והלמידה הופכת להיות מכוונת לבחינות\"."}
{"article_id": "0,7340,L-4251159,00.html", "header_title": "הטלוויזיה משמינה: איך להזיז את הילדים בחופש?", "full_text": "וכמובן גם לכל גיל דאגות משלו. הורי ילדי הגן וא'-ב' טרודים בשאלה מה יאכלו בקייטנות והאם יעשו מספיק פעילות גופנית, ואילו הורי\nהמתבגרים דואגים מה יקרה לילדיהם מההיצמדות למחשב, מה יקרה להם ב\"תוך\" המחשב ומה לתת להם לאכול כשהם קמים סוף־סוף בשתיים בצהריים.\nהורים יקרים, לפניכם המדריך השלם לבריאות ילדיכם בחודשי הקיץ הלוהטים.\nילדי הקייטנות פחות יוצאים מהמסגרת בחופשת הקיץ, אך בכל זאת, חוגי הספורט, הבלט והיצירה כבר הסתיימו, והחטיפים והגלידות מקבלים מקום של כבוד בתפריט.\n\"קצב העלייה במשקל בזמן החופשה גבוה יותר מאשר בשנת הלימודים\", מאשר ד\"ר גל דובנוב ממרפאת ספורט, תזונה ואורח חיים בריא בבית החולים ספרא לילדים, תל השומר. \"מחקרים שנערכו בקרב ילדים שהגיעו להישגים בירידה במשקל, בעלייה בכושר הגופני ובשינוי בהרכב הגוף, הראו כי די בחודשיים של החופש הגדול כדי למחוק הישגים של עשרה חודשי עבודה מפרכת\".\nאז מה עושים? גלי קיכלר, דיאטנית קלינית, מנהלת המרכז לטיפול בילדים עם עודף משקל במכבי שירותי בריאות בבני ברק וחברת עמותת עתיד, ולימור טל פוני, דיאטנית ומנהלת המרכזים לטיפול בילדים עם עודף משקל, מחוז מרכז, מכבי שירותי בריאות, מייעצות:\nארוחת העשר הרווחת בקייטנות מספקת לילדים סוכרים, פחמימות ריקות ו\n.\n\t אם הקייטנה אינה מפוקחת על ידי תזונאית, ציידו אותם בכריך בריא, פרי ומים.\nאי אפשר להרוות את הצמא הקיצי במשקאות ממותקים (כולל מיצי פירות). הם משמינים, ורבים מהם מכילים קפאין ו\n.\nהתגברו על הפיתוי לזרוק ממתקים לסל. חתכו פירות וירקות והעדיפו חטיפים מקמח מלא.\nמקום הבילוי הממוזג והמוצל הזה זרוע פיתויים מתוקים ועתירי קלוריות. תכננו איתם מראש מה אוכלים בקניון, ובעיקר מה לא.\nאם הילדים הולכים לסבא וסבתא, נסו להנחיל את הכללים גם שם. בקשו לתת להם ארוחות וחטיפים בריאים ולעודד אותם לחלץ עצמות.\nילדים צריכים לעשות לפחות שעה של פעילות גופנית ביום. אז איך תמשכו אותם מהטלוויזיה או המחשב? פז שוסטר, מנהל תחום הכשרת מאמני תזונה ואורח חיים בריא בחברת תו\"ת תקשורת ותוצאות, ואמיר אלבז, מנהל כושר רשתי בגו אקטיב, מייעצים:\nצאו החוצה. אז מה אם צריך לקפל כביסה ולבשל? קחו את הילדים החוצה - לבריכה, לים, לגינה הציבורית, לפארק, לרכוב על אופניים או רולר בליידס. הביאו כדור, צלחת מעופפת או דלגית.\nקומו והתעמלו עם הילדים. ילדים נהנים מפעילות יותר כשהיא נעשית עם ההורה. בגינה שחקו תופסת, מחבואים, כדורגל או כדורסל; בבריכה ערכו תחרויות שחייה, צלילה וכדור מים; ובבית קומו לקפץ ולרקוד איתם.\nאם אין לכם כוח להשתתף בעצמכם בפעילות הספורטיבית, היו המפעילים של ילדיכם וחבריהם. סביר להניח שהם ילהיבו זה את זה וכך ייחסך מכם הצורך לקום מהכורסה.\nהאימונים צריכים להיות קצרים. ילדים נוטים להצטיין בפעילויות קצרות ועצימות של 30-2 דקות, שאחריהן הם זקוקים למנוחה.\nהקייטנות מתקצרות והעצמאות מתארכת. אתם מעורבים פחות בחייהם, ונוכחות החטיפים מתגברת. המשיכה למחשב עולה, והמשיכה לפעילות של ממש יורדת. בשלב הזה הם ילמדו להישאר לבד בבית, לחמם ארוחה בעצמם ולצאת לבד מהבית.\nאך לעצמאות המבורכת מתווספות סכנות בטיחותיות כמו שריפה, קצר חשמלי ומפגשים וירטואליים לא רצויים. מה עושים? טל פוני וקיכלר ממליצות:\nחלקו את היום לחלקים, הגדירו מה תעשו בכל חלק של היום, קבעו זמנים (וזמני סיום) לכל הפעילויות היושבניות מול המחשב והטלוויזיה וגם לבילוי משפחתי. כתבו גם מתי יהיו הארוחות ומה יאכלו בהן. זה עוזר למנוע את הנטייה לקחת חטיף בכל עשר דקות ולפסוח על ארוחות.\nכי כשהם פותחים את המקרר ורואים סיר, נופלת עליהם עצלות והם הולכים לקחת חטיף. על הצלחת הניחו מנת חלבונים (עוף, דג, קציצות), פחמימות (אורז, תפוח אדמה, פסטה) וקטניות (שעועית, אפונה), ובצלוחית ליד השאירו סלט ירקות. הצלחת מעודדת לאכול ותוחמת את כמות מהאוכל.\nלמשל, ירקות חתוכים או פירות, ולצדם דיפים או אגוזים. זה יהפוך גם את הנשנוש שבאמצע לרזה ובריא עוד יותר. אגב, ענבים קפואים במקרר הם סוג של שובר שגרה בריא. אפסנו במקפיא גם קרטיבים וגלידות דלות שומן.\n. מחקרים מראים ש\nנוהגים לאכול לאחר צפייה בפרסומות מזון בטלוויזיה.\nילדיכם עדיין צריכים תוכנית פעולה שתזיז אותם מהמחשב ותכניס אותם לתנועה. שוסטר ואלבז ממליצים על תוכנית פעולה:\nלא יכולים להזיז אותם מהטלוויזיה ומהמחשב? השתמשו בהם. הפעילו את שטיח הריקודים, את הפלייסטיישן, השמיעו מוזיקה קצבית ביוטיוב וקומו לרקוד אתם.\nאל תסיעו אותם ליעדים במרחק הליכה סביר. לוו אותם ברגל, אם צריך. ארגנו תחרות ריצה במדרגות. עלייה במדרגות היא פעילות מצוינת לחיזוק שרירים ולשריפת קלוריות.\nלמרבה הצער, גם בשבת עדיף שלא תנוחו. הפכו את השבתות לימים אקטיביים של שחייה, רכיבה או ביקור בפארקים אתגריים.\nזה הזמן ללמד אותם כמה\n.\n\t ברוך הינוך, יו\"ר עמותת אשנב לשימוש נאות באינטרנט, מציין מהם הדברים העיקריים שילדים שמתחילים לגלוש לבד צריכים לדעת:\nהילד המדליק שהכרתם עכשיו יכול להיות למעשה איש מבוגר, הנערה שאתן מדברות איתה יכולה להיות נער, ויייתכן וייתכן שילד שאתם מכירים יתחזה בפניכם לילד אחר. לכן במחשב לא מספרים דברים אישיים, לא מוסרים כל פרט מזהה, ובוודאי שלא משתמשים בכרטיס האשראי של ההורים בלי רשותם.\nכינוי אינטרנטי לא הולם יכול להזמין הצקות או הטרדות. \"גלי הכוסית\", למשל, הוא כינוי לא מוצלח וגם \"יפית המהממת\" אינו רצוי.\nודאי שלא עם חבר שהכרתם ברשת ומעולם לא פגשתם.\nסרבו למתנות שמציעים לכם דרך האינטרנט.\nספרו לנו. זאת כדי שאנו, ההורים, נוכל לטפל בהצקות ובחרמות מול הגורמים המעורבים בעולם האמיתי.\nבית עם מתבגרים בחופשת הקיץ נראה לעתים כאילו הוא מאכלס תושבים משני חצאי הכדור תחת קורת גג אחת. הלילה שלהם הוא היום שלכם. גם התקשורת המועטה ביניכם הולמת תושבים ממדינות דוברות שפות שונות. אפילו התזונה שלהם מבטאת דגשים קולינריים שונים, כאילו הם באים ממסורת בישול שונה.\nתזונת מתבגרים מאופיינת מצד אחד באכילת מזונות בעלי ערך תזונתי נמוך, אכילת ג'אנק, חטיפים, אכילה לא מסודרת, ומהצד השני, מזכירה טל פוני, \"אי אפשר לשכוח ש-20% מבני הנוער ו-27% מהבנות עושים\n,\n\t וחלקם דיאטות קיצוניות\".\nבגיל הזה כבר לא תוכלו לקחת אותם לבריכה או לגינה הציבורית. לא בטוח אפילו שיקשיבו לכם כשתגידו להם מה יש במקרר. אז איך בכל זאת שומרים עליהם מפני סכנת ההשמנה והאכילה הלא מזינה, חוסר בשעות שינה וסכנות כמו אלכוהול וסמים?\nנכון, קצת מוזר להציע להם קורנפלקס כשהבית אפוף ריח שניצל המיטגן לאחיהם, אבל כדי לצמצם את אכילת הג'אנק פוד והתקפי הזלילה בשעות אחר הצהריים והלילה, מומלץ לשמור על סדר יום קבוע ועל ארוחות מסודרות, ובפרט - לא לדלג על ארוחה לאחר הקימה, אפילו קטנה.\nהם אמנם כבר יכולים בעצמם, אבל זה ייגמר בפיצות ובהמבורגר. המשיכו להשאיר צלחות במקרר.\nהם קופצים דרך הפלאפל, דופקים איזו שווארמה, ובערב יורדים על ופל בלגי בגלידרייה. הגדירו כללים:\nמה יכול לפתות אותם לזוז? אלבז ממליץ:\nהפארקים עם המתקנים מספקים אפשרות זולה וקלה.\nמתבגרים מתחברים למגלשות, לאקשן לשפריצים של המים.\nשריפת קלוריות וכושר.\nהמריצו אותם למצוא פרטנר לפעילות כמו הליכה, ריצה או רכיבה על אופניים. החיבור יגרום למוטיבציה של שני הצדדים וייצר התחייבות לפעילות.\nעודדו אותם לקחת איתם מטקות לים או לנסות לשחק כדורעף חופים או כדורגל וכדורסל עם החבר'ה.\nזו פעילות אקסטרימית שבני נוער מוצאים בה עניין.\nעודדו אותם לעשות מספר מסוים של שכיבות סמיכה, כפיפות בטן וקפיצות בדלגית ונהלו טבלה העוקבת אחר השיפור וההישגים.\nמאחר שהם לא זזים בלי הסמארטפון, הציעו להם להוריד אפליקציות כושר במגוון תחומים.\nזה ספורט שקל למתבגרים להתחבר אליו ואפשר אפילו לעשות אותו עם ההורים.\nהים, הגלים והרוח סוחפים אפילו מתבגרים.\nיש מכוני כושר שמציעים מינוי קיצי מוזל לבני הנוער.\n\"כדאי לזכור החופש נועד לכך שהילד ינוח ויחווה הפוגה מהשגרה\", אומר דני עמית, פסיכולוג ילדים ונוער ממכון אדלר. \"אבל אם אתם מרגישים שהבלגן בחיי הילד יכול לסכן את שלומו, צרו מערכת כללים חדשה לתקופת החופש והסבירו לו את הרציונל מאחורי הכללים.\nקבלו את התופעה שילדכם ישן ביום וער בלילה, והתמקדו במזעור הנזק. \"ערות בלילה מזמנת יותר תאונות\", מסביר פרופ' גיורא פילר, מומחה לשינה ומנהל מחלקת ילדים במרכז הרפואי כרמל. \"שעות השינה ביום פחות איכותיות משעות השינה בלילה\". מומלץ להגיע להסכם בנוגע למספר הלילות שבהם מותר להישאר ערים עד מאוחר. עשרה ימים לפני תחילת הלימודים התחילו בתהליך הדרגתי של חזרה לשגרת שינה.\n\"כדי להגן על הילד מפני התנהגויות מסתכנות יש להעביר לו מסרים ברורים\", אומר יאיר אפטר, מנהל מכון \"יסודות\" למניעת מצבי סיכון בקרב בני נוער. \"קבעו את שעת החזרה (רצוי חצות) והבהירו לו שאסור לו להסתובב ברחובות אחרי השעה הזאת\".\nודאו שאתם יודעים איפה הילד נמצא, עם אילו חברים, בפרט אם הוא לא ישן בבית, ומה הוא עושה שם (צופה בסרט, שותה מילקשייק או מבלה במועדון).\nגם אם הלכתם לישון קודם, אמרו לו לומר לכם לילה טוב כשהוא חוזר כדי שתוודאו שהגיע הביתה בשלום. מעורבות הורית, קרבה וחום מקטינים את הסיכון להתנהגות מסתכנת.\nאם אתם רוצים לדעת מה קורה עם הילד, דברו איתו. כך תוכלו לשמוע מקולו בדיוק מה קורה. מסרון לא נותן לכם מידע נוסף, וגם לא בטוח שהילד שלכם הוא שכתב אותו.\nגם אם נראה שכבר אין לכם מילה אצלו, מחקרים מראים שילדים שהוריהם מדברים איתם על\nואלכוהול נמצאים בסיכון נמוך ב-50%\", אומרת עו\"ד אילת מליס כהן מארגון עולם ללא סמים. \"כשאתם צופים יחד בסרטים או בפרסומות שבהם אנשים שותים או מעשנים, נצלו את ההזדמנות כדי להעלות את הנושא\".\nריחות חריגים על הבגדים או בחדר, שינויים פיזיים (עיניים אדומות, אף נוזל), בקשת כסף לעתים קרובות, חוסר עניין בפעילויות או עוינות פתאומית, שינויים משמעותיים במצב הרוח, ירידה בהתעניינות במראה האישי, שינוי חברים ושמירה על סודיות בנוגע לפעולות או רכוש מהווים נורות אזהרה.\nהצעה לתפריט שבועי טעים ומאוזן שיסייע בשמירה על הרגלי אכילה בריאים גם במהלך חופשת הקיץ:\nייעוץ מקצועי: לימור טל פוני, דיאטנית ומנהלת המרכזים לטיפול בילדים בעלי עודף משקל, מחוז מרכז, מכבי שירותי בריאות; ד\"ר דיוויד רוזנבלט, מרצה לבטיחות מזון ובריאות הציבור, חברת שר ייעוץ והדרכה"}
{"article_id": "0,7340,L-4105856,00.html", "header_title": "לחשוב בתוך הקופסה: ארוחה מושלמת לביה\"ס", "full_text": "על סקאלת ההורים (הנורמלים) בעולם אפשר למצוא שני סוגים מעניינים במיוחד- אלה שעוצרים בבוקר עם הילד במכולת ומציידים אותו בשוקו ובלחמנייה ריקה לבית הספר, ואלה שעומדים וחותכים את הלחם בצורת דובי, משחילים את הזיתים על חוטי אספרגוס, פורסים את הגבינה הצהובה בצורת כוכבים, מדביקים ביצה קשה בצורת ארנב ומוסיפים כמה עגבניות שרי עם קיסמים שנראים כמו עלים, כדי שלא ייראה זרוק. ובכן, תודו שהייתם שמחים לקבל ארוחת עשר כזאת בעצמכם.\nבשנים האחרונות מכה טרנד הבֶּנְטוֹ גלים הרבה מעבר למקורותיו ביפן, וגם בארץ אפשר למצוא נציגה מעניינת שלו בדמות אילאיל זיו, מדריכת אמנות\nזיו הגיעה לבנטו דרך בלוגים אחרים, התלהבה מהאסתטיקה ומה\"חמידות\" ונשבתה בקסם. אבל בניגוד לפתיח שלי בהתחלה, זיו לא קמה בחמש בבוקר כדי להכין ארוחות בנטו לילדים הקטנים שלה, אלא שומרת את התענוג לארוחת ארבע, לבוקר שבת או לטיולים. \"יש כאלה שמשקיעים ברמות שאני לא הייתי עומדת בהן\", היא אומרת. \"אני לא צריכה לצייר את הארוחה ולהשקיע בקשקושים מיותרים, מספיק לי כל דבר שמסודר בקופסה בצורה נעימה ואסתטית. הילדים יסיימו את הארוחה בכל מקרה\".\nבנטו היא ארוחה ביתית ארוזה בקופסה, שבקלות יכול להידרדר לאובססיה אסתטית תוצרת יפן. הבנטו קומפקטי ומנצל היטב את חלל הפנים של הקופסה, ולא פחות חשוב מכך, מושך את העין.\nארוחת בנטו מאוזנת אמורה לכלול שלוש מנות פחמימה, שתי מנות של פרי וירקות ומנת חלבונים אחת. יש סוגי בנטו שנועדו לאכילה לצד שולחן ומוגשים במסעדות, יש בנטו שנועדו לאכילה משותפת מחוץ לבית, כמו בפיקניק, ויש ארוחות שנלקחות לנסיעות או לעבודה. אבל כשמדובר בהרגלי האכילה של האמריקאים או של ישראלים, הבנטו מקבל טוויסט ומודגש במיוחד הצד האמנותי וההרמוני שבו, זה המתכתב יותר עם המונח\n,\n\t שמשמעו כל מה שחמוד וקטן אהוב. ארוחות הבנטו הופכות ליצירות אמנות זעירות, והשמים (ושולי הקופסה) הם הגבול.\nזיו טוענת שזמן ההכנה של בנטו נע בין 5-20 דקות (\"בשביל משהו מאוד מושקע\"). \"כשאנשים מדברים איתי על השקעה\", היא אומרת, \"אני עונה שלוקח אותו זמן לסדר את האוכל יפה או לזרוק אותו בצלחת. אותי אישית פחות מעניין לחתוך שושנים ממלפפונים, ומספיק שהאוכל מוגש חתוך לרצועות ויפה. היום התחלתי אפילו לקחת לעצמי בנטו מסודר כשאני יוצאת מהבית\".\nאמנם מה שיש בקנקן דווקא מעניין ביותר הפעם, אבל לפני שמתחילים חובה להצטייד בקופסאות מתאימות לאריזת ארוחה ולוודא שהן מסוגלות להכיל את הדרוש - בלי נזילות ובלי פספוסים. הגדירו לעצמכם מראש אם הקופסאות מיועדות לארוחה קטנה של ילד בן חמש או לתכולת הקיבה של נער מתבגר בחופש הגדול (שכנראה יטרוף גם את הקופסה בלי לעצור לרגע).\nהמחוננים יכולים לעשות צעד אחד נוסף לקראת האובססיה ולנסות להתאים בין נפח הקופסה, גיל הסועד, הגובה שלו (!) ומספר הקלוריות בארוחה, למשל על פי\n.\nאחרי שצלחתם את מבחן הקופסה, הגיע הזמן להצטייד בעוד כמה אביזרים שיהפכו את האוכל שלכם לחמוד ומזמין:\nלא יודעים איך ליצור קומפוזיציות מפתיעות מלחם וקוטג'? נסו את חמשת האתרים הבאים כדי להכיר טוב יותר את עולם הבנטו ולהבין מה הכיוונים שמתאימים לכם:\nעמלתם, חתכתם, קצצתם, הדבקתם עיניים לחביתה ואוזניים לשסק - ועכשיו האוצרות הקטנים שלכם צריכים להסכים לאכול את כל זה. נשמע פשוט?\nזיו טוענת שאצלה הבנטו \"חד משמעית לא עוזר לילדים להיפתח לטעמים חדשים\", אבל היא שומעת בכל זאת תגובות אחרות מצד הורים. אפשר רק לקוות שגם אצלנו ביצה קשה בצורת דובי או דג תשבור את סרבנית הביצים העיקשת. מקסימום, נשלח אותה ליפן."}
{"article_id": "0,7340,L-4277366,00.html", "header_title": "בונים מחדש בתי חרושת לציונים? דילמת המיצ\"ב", "full_text": "הפער בחינוך לעשירים ולעניים יתרחב, מורים ינטשו את בתי הספר החלשים, הרמאויות במבחנים יתגברו - וזה לא הכול. זו התמונה השחורה שאותה מציירים במשרד החינוך, בעקבות פסיקת בג\"ץ בחודש שעבר, שלפיה יש לפרסם את תוצאות\n- מדדי יעילות וצמיחה בית ספרית. גם מומחי חינוך ברחבי הארץ מצטרפים להערכה כי ההחלטה עלולה לגרום לפגיעה אנושה במערכת החינוך, וטוענים כי חשיפת הנתונים תוביל לפתיחת מרוץ פרסומי להשגת תלמידים, מרוץ שיגרום לפערים משמעותיים בין בתי ספר באותה עיר. מנגד, יש מי שרואה את התמונה בצורה שונה.\n\"האמת היא שבתי הספר כבר מזמן זנחו את העולם הפדגוגי והערכי לטובת עולם השיווק והמותגים\", אומר בצער מנהל תיכון ותיק ממרכז הארץ. \"במקום להתעסק במהות החינוכית מתעסקים בקישוטים ובפרסומות של מגמות חדשות ויוקרתיות, העיקר להיראות אטרקטיביים בעיני התלמידים. ההחלטה של בג\"ץ לתת פומביות לציוני ה\nרק תעצים את הקמפיין השיווקי, ובמקום תלמידים נקבל בבתי הספר לקוחות וצרכנים\".\nמתקיימות כבר למעלה מעשור ועליהן מופקדת \"הרשות הארצית למדידה והערכה\" במשרד החינוך. במסגרתן, נבחנים מדי שנה תלמידים בכיתות ב', ה' ו-ח' בעברית, מדעים ואנגלית, והם גם נשאלים על הסביבה החינוכית ועל האקלים הבית ספרי. מטרת הבחינות היא לספק למנהל משוב מהימן ודיסקרטי על נקודות החוזק והחולשה של המוסד החינוכי, ותוצאותיהן נשמרו בסוד בקרב המוסד הבוחן.\nבשנת 2008 חל מפנה בעלילה. התנועה לחופש המידע עתרה לבית המשפט המחוזי בתל אביב וטענה כי אי פרסום הנתונים מהווה פגיעה בחופש המידע. ועדה שהקים משרד החינוך בתגובה קבעה כי חשיפת הנתונים תגרום לפגיעה הרסנית בחינוך. עמדה זו התקבלה על ידי בית המשפט המחוזי והעתירה נדחתה. בתנועה לא ויתרו ועתרו לבג\"ץ, שהפך את ההחלטה.\nעיון במסקנות הוועדה שהקים משרד החינוך מסגיר את החשש הגדול. חבריה\nהציגו דוגמאות מרחבי העולם ולפיהן חשיפת תוצאות מבחני מיצ\"ב (כפי שקרה בארה\"ב, נורבגיה ואנגליה) עלולה לשבש את תפקודה התקין של מערכת החינוך, ולכן שאר המדינות נמנעות מלעשות זאת. להשקפתם, הלחץ להגיע להישגים בכל מחיר עלול לגרום לתחרותיות בלתי הוגנת בין בתי ספר. \"התחרות עלולה לגרום לתיוגם של בתי הספר כחלשים ולהביא לנטישה של תלמידים ומורים איכותיים\", קבעה הוועדה.\nחבריה אף טענו כי המאבק בין מוסדות החינוך עלול להוביל להטיית התוצאות באמצעים מלאכותיים כמו אי שמירה על טוהר הבחינות, הרחקת תלמידים חלשים או תיוגם כתלמידים בעלי לקויות למידה והפנייתם לכיתות חינוך מיוחד. בנוסף, עלה חשש כי מערכות שירצו תוצאות מיידיות יקצו את מרב התקציבים לכיתות הגיל הנבחנות - על חשבון פגיעה בשכבות הגיל האחרות.\nשופטי בג\"ץ בראשות אליעזר ריבלין לא התרגשו מהחזון האפוקליפטי ודחו את עמדת משרד החינוך על הסף. לטענתם, אין כל ראיות לכך שפרסום תוצאות המיצ\"ב אכן יגרום לתופעות שליליות ובכל מקרה, ובמידת הצורך, תפקידו של משרד החינוך הוא להגביר את הבקרה ולטפל בנגע השלילי. \"ביקורת מטעם הציבור היא ביקורת ראויה ורצויה\", ציינו השופטים בפסיקתם. \"תוצאות המבחנים אינן צריכות להיות מוסתרות. הן צריכות שימוש גלוי ומושכל בהן, שתועלת בצדו\".\nפסיקת בג\"ץ בעניין הובילה, כצפוי, לשמחה בצד העותר. \"הגיע הזמן שהרשויות יבינו שהן לא עושות לנו טובה בכך שהן משתפות במידע שנמצא ברשותן. זו חובתן החוקית\", אמרה בסיפוק עו\"ד אלונה וינוגרד, מנכ\"לית התנועה לחופש המידע. \"בית המשפט דחה גם את נבואות הזעם והאיום בהרס מערכת החינוך והוכיח כי תסריטי האימה הם שיטה שאין לקבלה במשטר דמוקרטי\".\nלצד ההצלחה של התנועה לחופש המידע עולה שאלת המחיר. במשך שנים הוסתרו תוצאות המיצ\"ב וכלל הנראה הייתה לכך סיבה טובה. האם השינוי שיבוא\nבעקבות הפסיקה מבורך? תלוי את מי שואלים. \"בטווח הקצר הדבר יהווה מטרד למערכת החינוך, שכן אף הורה לא ישמח לגלות שילדו לומד בבית ספר שהישגיו נמוכים מאחרים\", העריך ד\"ר עמנואל תמיר, מומחה למערכות ניהול מהמכללה לחינוך 'אוהלו'. \"במקביל, הדבר ידרבן את ההורים לדפוק על לשכות ראשי הערים ומשרד החינוך בתביעה לטיפול מיידי בבעיות, מה שייאלץ את הרשויות להתייחסות אמיתית ועניינית\".\nלגישה זו שותפה גם מנהלת בית ספר יסודי מאזור הצפון, שמאמינה כי תחרות היא דבר בריא. \"אם המלך הוא עירום אז צריך למצוא לו בגדים חדשים ולא להחביא אותו בתוך הבית\", המשילה. \"המטרה שלנו היא תמיד להשתפר ובשום מקרה אסור להנציח או להשלים עם בינוניות. ברגע שהציונים יהיו גלויים החשדנות של ההורים תיעלם והם יפעלו ביחד עם בתי הספר לטובת הילדים\".\nמנהל אחר אמר כי הטיעון של תחרות אפשרית לא מחזיק מים. \"זו צביעות להגיד שאין מעמדות ותחרות בין בתי הספר, ללא קשר למיצ\"ב\", טען. \"כל תושב בכל עיר יודע טוב מאוד מי הם בתי ספר החזקים הפועלים בשכונות האמידות ומי הם בתי הספר המוזנחים בעלי האוכלוסיות הקשות\".\nאבל יש גם גישה אחרת, קיצונית יותר, שגורסת כי הפסיקה התקדימית מהווה \"תפוח אדמה לוהט\" שכוויותיו יורגשו היטב במערכת החינוך. \"בעוד עשור, כשתוקם ועדת חקירה שתבדוק מה הייתה נקודת השבר של החינוך, התשובה תהיה הפסיקה של בג\"ץ בנושא המיצ\"ב\", אמר מנהל בית יסודי מאזור הדרום.\n\"ברגע שנתוני המיצ\"ב יהיו מרוחים גם על דפי העיתון המצב בבתי הספר יהפוך מסוכן מאוד מבחינה חינוכית\", מוסיפה פרופ' ציפי ליבמן, נשיאת מכללת סמינר הקיבוצים ומומחית לנושאי הערכה ומדידה בחינוך. \"הציבור יתייחס לנתונים כאל 'תורה מסיני', הלחץ על המנהלים והמורים יגבר ובתי הספר ייכנסו לסחרור, שיביא לתופעות איומות ונוראות של שקרים וסילוף האמת בשל היחס לציונים כחזות הכול\".\nד\"ר יורם הרפז, מומחה לחינוך ממכללת בית ברל, גורס כי מה שחשוב הוא דווקא הנתונים שלא נראים לעין. \"הכלל בחינוך הוא שמה שניתן למדידה הוא לא חשוב ומה שחשוב זה רק מה שלא ניתן למדידה\", הוא אומר. \"בעיניי זה דבר איום נורא שהמדידה היא הכלי העיקרי שמכתיב את החינוך. מפה הדרך לתעשיית רמאות קצרה מאוד, החדווה נעלמת והלמידה הופכת להיות מכוונת לבחינות\".\nפסיקת בג\"ץ אמנם באה ליצור שקיפות במערכת החינוך אך יש כאלה כמו ד\"ר לטם פרי-חזן, משפטנית מהחוג למנהיגות ומדיניות בחינוך באוניברסיטת חיפה, שטוענת כי ראוי היה במקרה זה לאסור על פרסום מידע שמסירתו עלולה לפגוע באופן משמעותי בשוויון ובאינטגרציה החברתית במערכת החינוך.\n\"פסק הדין מבוסס על ההנחה כי התלמידים מוגבלים לאזורי הרישום המונעים מעברים בין בתי ספר, אולם בפועל יותר ויותר רשויות פותחות את אזורי הרישום\", הסבירה פרי-חזן. \"עם התרחבות אפשרויות הבחירה, הורים ממעמד חברתי-כלכלי גבוה יוכלו לבחור לרשום את ילדיהם לבתי ספר מרוחקים בהם ציוני המיצ\"ב גבוהים, ואילו הורים ממעמד חברתי-כלכלי נמוך, שאינם מסוגלים לממן הסעות, יאלצו להסתפק בבתי הספר הסמוכים לאזור מגוריהם\".\nואולי אפשר אחרת. בירושלים, לדוגמה, לא מסתירים כלום מההורים בבואם לבחור את המוסד החינוכי עבור ילדיהם. אזורי הרישום פתוחים לכולם, כך שההורים יכולים לבחור בעצמם את בית הספר לפי \"\n\"\n\t שכולל 30 קטגוריות, בהם מבחני המיצ\"ב, מדד הנשירה, אלימות, שיעור גיוס לצה\"ל ועוד.\nהיוזמה עוררה ביקורת רבה מצד מורים ומנהלים בירושלים, אך זוכה לתמיכה של ההורים שמאמינים בשקיפות. \"בשיח החינוכי נוטים להתייחס רק לציונים ושוכחים מטרות כמו חינוך לערכים, מעורבות בקהילה, גיוס לצה\"ל, ועוד\", אומר ראש העיר, ניר ברקת. \"עץ המדדים מאפשר שקיפות להורים ומצליח להביא לשיפור משמעותי\nבבתי הספר במדדים השונים. מדובר בכלי ניהולי שיוצר שפה משותפת לכל המנהלים ומאפשר לעירייה לאתר מצוינות ולשכפל אותה וגם לזהות כשלים ואתגרים אותם יש לשפר\".\nדומה שהיוזמה הירושלמית יכולה להיות הפתרון לנבואות השחורות, כשגם בארגון ההורים הארצי יש לה תומכים. \"חשוב לתת להורים את כל המידע הרלוונטי לגבי חינוך ילדיהם\", אומר היו\"ר גדעון פישר. \"כדי לא להחמיץ את המטרה החינוכית הערכית, ולדאוג שבית הספר לא יימדד רק ברמות מספריות, יש לפרסם גם פרמטרים נוספים כמו אחוזי הנשירה, ואחוזי השתתפות התלמידים בבחינות\".\nסיגל ציוני, ראש ועד ההורים בחיפה, סיכמה: \"אנחנו לא רוצים להגיע למצב שבו מערכת החינוך פועלת בהשראת תוכניות הריאליטי, כשמטרת העל היא ייצור 'הציון הנולד', אלא להסתכל על התלמיד כמכלול של ערכים\"."}
{"article_id": "0,7340,L-4245798,00.html", "header_title": "\"אבל הוא התחיל!\": איך להפחית מריבות בין אחים", "full_text": "אחים במשפחה יכולים לריב בכל מצב: כשמשחקים ביחד (\"למה הוא לא מחזיר לי?\") וכשלא משחקים ביחד (\"למה היא לא משחקת איתי?\"), ועל הכל: מי ישב ליד אמא, מי יתרחץ ראשון, מי קיבל מתנה יותר יפה מסבתא וסבא ועוד. כשמגיע החופש הגדול, שבו מבלים ילדי המשפחה שעות ארוכות ביחד, מפלס המריבות עולה - ומקשה על הורים רבים.\nעל אף שמריבות בין אחים מקלקלות את האווירה במשפחה, גורמות מועקה להורים ולעתים אף סבל לילדים, יש בהן גם צד חיובי, כל עוד הן מתקיימות בגבולות סבירים. דרך המריבה הילד מבטא את הצורך שלו להיות מובחן מאחרים, ואת העובדה שיש לו רצונות ויכולות שונים משל האחר. בנוסף, הדבר יסייע לו לפתח כישורים בין-אישיים מול בני גילו, למשל לעמוד על דעתו, אך גם לוותר.\nאבל הגורם העיקרי למריבות אחים הוא השגת תשומת לב ההורים. ילדים רבים על תשומת לב הוריהם גם כשאלה אינם מפלים בין ילד לילד; על אחת כמה וכמה כשההורים מעניקים לאחד הילדים זכויות יתר, כמו הגנה על האח החלש, הקטן, הביישן.\nחלק ממריבות הילדים נועדו למקד את תשומת לב ההורים בילדים ולמנוע מהם לעסוק במתחים שבין ההורים לבין עצמם. כמו כן חשוב לזכור שהיחסים בין האחים תלויים גם בהתנהגות ההורים, שיכולה להגביר את התחרותיות, הקנאה והכעס או להפחית אותם.\nלשמחתי ילדיי לא הרבו לריב ביניהם. די מהר התפתחו ביניהם יחסים יפים, שנמשכים עד היום, ועל כך גאוותי. כאשר בכל זאת התגלעו ביניהם מריבות, כאב לי הדבר מאוד. לפעמים זה גם ייאש אותי: \"מה, ככה זה יהיה כשיהיו גדולים?\".\nבעת מריבה בין ילדיי הרגשתי הזדהות גדולה עם מי שתפשתי כמסכן, כקורבן, כחלש, כמי שנגרם לו עוול. כתוצאה מכך כעסתי מאוד על הילד האחר, התוקפן, זה שגרם לאחיו נזק (בדרך כלל רגשי) בצורה מכוונת ומניפולטיבית. לא הצלחתי לשמור על ניטרליות, לכן התערבותי הייתה רגשית מדי, מוטה מדי, מעצימה רגשות לא בריאים.\nכשהורים מזדהים עם אחד מילדיהם, הם וילדיהם משלמים על כך מחיר, במוקדם או במאוחר.\nזיכְרון המריבות הרבות שהיו לי עם אחותי כשהיינו קטנים: ההקנטות שלי אותה, המכות הקטנות אך הכואבות שהכיתי אותה בכתפה, הבכי שלה וכעס אמי עלי – הקל עלי להבין את ילדיי, גם כשהתרגזתי עליהם שהם \"רעים\" כלפי אחיהם. הבנתי שכנראה השלכתי עליהם רגשות אשמה שלי מיחסיי עם אחותי, שם בבירור הייתי \"הילד הרע\", זה שהתאנה לאחותו \"הטובה\". גם היחסים החמים והתומכים שפיתחנו בינינו, 'אחותי הקטנה' ואני, בהתבגרותנו – עודדו אותי ופוגגו את תחושות הייאוש. יכולתי לחוש גם אופטימיות רבה לגבי היחסים העתידיים בין ילדיי. נרגעתי ויכולתי להגיב בצורה עניינית יותר במצבי מריבה שלהם.\nכשהורים מתבוננים בהווה המייגע, המדאיג, הקשה, בפרספקטיבה של ילדותם והתבגרותם, פעמים רבות הם מצליחים להתעודד.\nכשהורים חווים את המריבות בין ילדיהם ככישלון חינוכי שלהם וכהרס הפנטזיה שלהם על משפחה הרמונית ומאושרת, הם נוטים להיבהל מהתפתחות מריבות בין ילדיהם, מתקשים להכיל את רגשות התוקפנות והקנאה של ילדיהם, ומגיבים בצורה קיצונית ובלתי יעילה. לעומת זאת, כשהם מתייחסים למריבות בין האחים בצורה נינוחה ושקולה, ולא נבהלים, הם מצליחים לקבל גם את הרגשות הקשים של ילדיהם, להכילם ולאפשר להם לבטאם, מבלי לנסות לבטלם. הם יכולים לומר לאח הגדול המקלל את אחיו הקטן: \"במקום לקרוא לאחיך בשמות גנאי, אמור לו מה אתה מרגיש, או מה היית רוצה. למשל: 'אני כועס כשאתה אוכל את כל העוגיות. הייתי רוצה שתשאיר גם לי'\".\nכל עוד הריב לא הגיע לאלימות פיזית או למצב שבו אחד הילדים נפגע, כל עוד קיים דו-שיח בין האחים, כל עוד הריב על הצעצוע לא חרג לפסים אלימים – כדאי שההורים יעמדו בצד ויצפו מבלי להתערב, למרות הקושי שבדבר. על ההורים לזכור שמריבות בין אחים הן לעתים קרובות מאוד דרך לנסות לזכות בהתייחסות ההורים, ושהתערבותם רק תלבה את האש.\nאם בכל זאת הילדים אינם מסתדרים בעצמם או שהמריבה גולשת לפסים אלימים, על ההורים להתערב, אולם ראוי שהדבר ייעשה ללא קביעת עמדה ביחס לקונפליקט. הורים שמתערבים כבוררים במהלך מריבה בין האחים ומנסים לקבוע מי צודק ומי טועה - בדרך כלל מעצימים אותה: כל אחד מהילדים מנסה להצדיק את עצמו ולהופיע לפני ההורה כצד הצודק; כל אחד מהילדים מתבצר בעמדתו - והמריבה מתלהטת. בנוסף, הילדים משיגים תשומת לב דרך התנהגות שלילית, וכך התערבות ההורים מזינה את המריבות בין האחים.\nילדים בגיל הרך שהחלו סכסוך אלים עלולים להמשיך בו עוד ועוד, בהיעדר כלים אחרים בידם להתמודד עם סכסוכים. לכן ההורים חייבים להתערב אם מדובר באלימות, בהתעללות או בהבדלי כוח ניכרים בין האחים, שעלולים לגרום נזק לאחד הילדים (למשל, אח בן ארבע שמרביץ לאחותו בת השנתיים). במקרה כזה אסור להורה לחכות, אלא עליו להפסיק את הריב לאלתר. הוא יכול לומר: \"לא בטוח לכם להיות יחד. אתם זקוקים לפסק זמן להרגעת הרוחות. מהר, כל אחד לחדרו!\".\nלעתים הורים יוצרים, במודע או שלא במודע, אווירה של תחרותיות בביתם. למשל, הם מציעים לילדיהם, כשעשוע או כדרך להתגבר על קשיים בשיתוף פעולה, להתחרות ביניהם. הם אומרים להם: \"בואו נראה מי יגיע ראשון למכונית\". זה נשמע תמים, אבל כשהמסר התחרותי חוזר על עצמו במצבים מגוונים (\"מי יהיה ראשון באמבטיה?\"; \"מי יתן נשיקה גדולה יותר לסבתא?\"; \"מי ישב יפה יותר ליד השולחן?\") הוא בהחלט יכול לעורר תחושות תחרות בין האחים, דבר שילבה מריבה.\nצעד משלים לזהירות הנדרשת מיצירת אווירה תחרותית בין הילדים הוא בנייה של מערכת יחסים במשפחה המבוססת על שיתוף פעולה ותמיכה. כדאי לחזק גילויי שיתוף פעולה קיימים בין הילדים, לעודד אותם לעזור זה לזה ולהיעזר זה בזה, להדריך את הילדים לשחק יחד, להתייחס אל הילדים כאל קבוצה, גם כשמשבחים אותם וגם כשמענישים אותם.\nלצד הצעדים הישירים שראוי לנקוט כדי לאפשר לילדיי המשפחה לשתף פעולה ולקיים קשר אחים חיובי, חשוב לאפשר לכל אחד מהם ליהנות ממרחב פרטי משלו ומזמן שהוא מנצל כדי להיות לבדו או עם חבריו. כשאחים אינם מרגישים בטוחים בטריטוריה הפרטית שלהם, קשה להם לתת מעצמם לאחיהם.\nמתוך רצון להגשים את פנטזיית ההרמוניה המשפחתית שיש להם, הורים מתאמצים מאוד להתנהג \"אותו דבר\" עם כל ילדיהם, כדי למנוע תחושות קנאה וקיפוח: אם הם מחבקים אחד, הם ימהרו לחבק את האחר; כשהם אומרים לילד אחד שהם אוהבים אותו, הם מיד יאזנו זאת באמירה אוהבת לילדה האחרת. במקום זאת עדיף שההורים ינהלו את יחסיהם עם ילדיהם מעמדה של ביטחון עצמי, תוך הקדשת תשומת הלב הראויה לכל ילד על פי הצרכים שלו כפי שההורים מבינים אותם.\nבגיל הגן, כאשר כישורי הילדים וגילם מאפשרים זאת, כדאי לנהל שיחה עם הילדים לא בזמן המריבה, אלא אחריה,\nלאחר שנרגעו הרוחות. מטרת השיחה היא לבחון את מה שקרה ולהפיק לקחים לגבי התנהגות יעילה בעתיד. כך הילד לומד להרהר על התנהגותו, מקבל אחריות רבה יותר על עצמו ומשיג שליטה עצמית טובה יותר. אם רק אחד הילדים בגיל המתאים לשיחה כזו, היא תיעשה רק איתו.\nכמו 'ניתוח מקרה', גם משחק תפקידים בא לאפשר מציאת פיתרונות נורמטיביים לקונפליקט לאחר מעשה, ולא בזמן מריבה. שיטה זו טובה במיוחד לגיל הרך, שבו המשחק טבעי לילדים הרבה יותר ממילים. אפשר להציע לילדים: \"בואו נשחק עכשיו משחק שבו אתם כאילו רבים ונמצא יחד פתרונות למריבות ביניכם\". תוך כדי המשחק, או במהלכו, ההורה מתערב כדי להפנות את תשומת לב הילדים לרגשותיהם ולמה שמתרחש ביניהם: הוא יכול לשאול אותם לרגשותיהם ברגע מסויים, לשאול מה דעתם על רגשות האח."}
{"article_id": "1,7340,L-3025134,00.html", "header_title": "פיצוחים: מי מהם בריא ואיך לשלבם בדיאטה", "full_text": "שקדים, בוטנים, גרעיני חמניות, גרעיני דלעת, אגוזי לוז, אגוזי קשיו, פקאן, אגוזי מלך ופיסטוקים. בישראל זה כבר חלק מהתרבות - תארו לעצמכם את מגרשי הכדורגל ללא גרעינים, ומה בדיוק יעשו האורחים בימי שישי בלי קערות הפיצוחים ליד הטלוויזיה, ואיך אפשר בלי צלוחיות הבוטנים בברים, לייד הבירות שמוגשות?\nהפיצוחים מקובלים על כולם: אלו ששומרים על משקלם, הסוכרתיים, הצמחונים והטבעונים, ומי לא? ויש לכך הצדקה - הם טעימים, מגוונים, נגישים, מיצובם נע בין זול ליוקרתי, מנת האכילה משתנה לפי הצורך, ניתן לשלבם עם ארוחות, סלטים וסתם כחטיף, זמן המדף של הפיצוחים הוא ארוך והכי חשוב – הם בריאים.\nמעבר להבדלי הטעם, יש הבדל בתכולת סוגי השומן של כל אחד מהפיצוחים, מה שהופך אותם למתאימים יותר או פחות לצרכי השונים שלנו. חשוב להבין מה מבדיל בין סוג למשנהו ולהעדיף את סוג הפיצוחים שישרת את מטרותיכם.\nעד כאן היתרונות, ולפי הרשימה שלמעלה נראה כי יש לרוץ מיד לקיוסק הקרוב ולמלא מחסנים במגוון פיצוחים טריים מהתנור. אבל לא צריך למהר, זה הזמן למספר הסתייגויות:\nאמנם פיצוחים ככלל, מספקים לנו את השומן הטוב, אך גם ממנו יש לצרוך רק את הכמויות המומלצות. בריא ככל שיהיה, עודף בצריכת שומן מגיע\nישירות לתאי השומן בגוף, מאוחסן שם באופן שווה ערך ואף אחד לא זוכר לו את מקורו הבריא.\nה- FDA קבע שאכילת 50 גרם פיצוחים ביום (כך שיכילו לא יותר מ-4 גרם שומן רווי), היא הכמות המומלצת לשמירה על דיאטה מאוזנת התורמת לכל היתרונות שיוחסו לה לעיל. וכמה זה 50 גרם, אתם שואלים? היכונו לאכזבת מה. את הכמויות האלו תמצעו ב-50 גרם פיצוחים:\nאיך צריך לאכול את הפיצוחים? היכונו לאכזבה נוספת. רוב הפיצוחים המוצעים למכירה בפיצוציות בתוך האשנבים החמים איבדו מזמן את ערכם התזונתי. על מנת לקבל את האיכות התזונתית המיוחסת לפיצוחים ובעיקר זו שמקורה בשומן, בויטמינים ובמינרלים - יש לאכול את רובם טריים ללא קלייה, ללא טיגון ובטח ללא תיבול, על-פי הכללים הבאים:\nבקריאה ראשונית, נראה כי ההסתייגויות קצת מוציאות את ההווי החברתי והמהנה הקשור לאכילת הפיצוחים. קל יותר לשכנע כאלו שנמנעים מפיצוחים לשלב אותם בתפריט מטעמי בריאות מאשר לגרום לצרכני פיצוחים קבועים לשנות את הרגלם.\nאבל, מה שבאמת חשוב זו המודעות, ואם תזכרו את שלושת הכללים הבאים ותנסו גם לאמץ אותם, תעשו טובה גדולה לגוף שלכם:\nולסיכום אך לא פחות חשוב: למפצחים – שיהיה בתאבון."}
{"article_id": "0,7340,L-4213025,00.html", "header_title": "ללמוד מהארי פוטר: מתמודדים עם פחד ע\"י סרטים", "full_text": "סרטים רבים מכילים מוטיבים השאובים מ\n,\n\t ותוך כדי הצפייה הילד עובר - במודע או שלא במודע - תהליך התמודדות עם הנושא. כיוון שכך הדבר, אני ממליצה בחום לראות את הסרטים עם הילדים, כחוויה משותפת, במיוחד עם הצעירים שבהם.\nלצפייה המשותפת חשיבות רבה מעבר לבילוי זמן עם הילדים: סרט שייגע בהם בנקודה רגישה כלשהי יעסיק אותם מאוד והם יחזרו וידברו עליו, יספרו וישאלו שאלות. אם ראיתם איתם את הסרט תוכלו לתת מענה לשאלות ולפתח את השיחה עליו.\nפעמים רבות תראו שהשיחה עוברת בשלב מסוים מהסרט לחיים באופן אסוציאטיבי, כך שהשיחה סביב סרט שנוגע בפחדים סמויים היא דרך נוספת לעזור לילד להתמודד עם הפחד ולהתגבר עליו.\nהנה כמה דוגמאות לסוגי פחד שונים הבאים לידי ביטוי בסרטים, ולאופן שבו אפשר לשוחח עליהם:\nמהרגע שבו מפתח הילד מודעות למושגים \"חיים\" ו\"מוות\" הוא מבין פתאום שזה יכול לקרות גם לו, ועולה בו\nממוות שלו ושל הקרובים לו. יותר מכל מפחד הילד ממות הוריו, המהווים עבורו מקור לחיים ולביטחון. להורים ישנה חשיבות ברמה הקיומית ממש, והמחשבה שהוא עשוי לאבדם קשה מנשוא.\nבסרטים נותנים לחרדה זו מענה באמצעות דמויות היתומות מאב או אם. סרטים כמו \"במבי\" ו\"מלך האריות\" מתמודדים עם כאב האובדן והשכול, וסרטי נסיכות כמו \"סינדרלה\" ו\"שלגייה\" מתמודדים ועם התוצאות השליליות של גדילה ללא אם ביולוגית.\nכל הדמויות שהתמודדו עם מות הורה עברו תהליך התבגרות, שבסופו יצאו מחוזקות יותר. שלגייה וסינדרלה זכו כמובן בנסיך ובממלכה, סימבה חזר כבוגר והחזיר לעצמו את המלוכה ואת הצדק, ו\"במבי\" מסתיים עם בוא האביב, כשלבמבי משפחה חדשה.\nמוות הוא נושא טעון שאינו קל לשיחה עם ילדינו, בעיקר משום שאנו רוצים להסיר דאגה מלבם. אך ילדים רבים מתעסקים בנושא זה ותשובה בסגנון \"יש לך עוד זמן, אתה רק ילד, אין לך מה לדאוג\" לא תרגיע אותם אלא רק תעביר להם מסר שהם אינם יכולים לדבר אתכם על כך.\nהסצנה שבה במבי מאבד את אמו והסצנה שבה סימבה מאבד את אביו הן חזקות מאוד ומרגשות. אם הילד ידבר עליהן, זו הזדמנות להעביר לו מסרים בנושא במסגרת הידידותית של הסרט. על במבי למשל אפשר לשאול \"איך הוא הרגיש?\". תנו אישור ולגיטימציה לרגשותיו, כמו \"זה באמת עצוב וכואב לאבד מישהו\". במבי איבד את אמו בגלל צייד, והילד יכול גם לכעוס על כך. במבי נשאר לבד, בודד, עצוב ופוחד.\nתנו לילד להוביל את השיחה ולשאול את השאלות, וענו בכנות ככל שתוכלו. אחר כך תאירו לו פן נוסף מהסרט - ההתמודדות. מה עזר לבמבי? אביו שהנחה אותו להיזהר מבני האדם, חברו ת'מפר שנשאר לצדו, והמשפחה החדשה שיצר. במבי לא שכח את אמו, אך המשיך בחייו כשדמותה ואהבתה חקוקים בזיכרונו.\nילד יכול לצאת לעצמאות, בין היתר, מתוך ביטחון שההורה מאחוריו והוא תמיד יוכל לחזור אליו ולהתחזק מקרבתו. אך מה יקרה אם ילך לאיבוד? \"נמו\" לא הקשיב לאביו והלך לאיבוד בים הגדול; כך גם \"פינוקיו\", שהתפתה לברוח מהבית; \"גארפילד\" השאיר את אודי הכלב בחוץ ובבוקר הוא כבר לא היה שם; בסרט \"הראגרטס\" הילדים הולכים לאיבוד ביער ויש כמובן דוגמאות רבות נוספות.\nבסופו של דבר, בכל הסרטים הללו נמצאו הילדים האבודים על ידי הוריהם, שעוברים הרפתקאות במקביל לאלו של הילדים ולא מוותרים עד שמוצאים אותם. הסרט מעביר לילדים מסר שיש סיבה ממשית להיזהרות ההורים, ואכן אורבות סכנות לילדים המסתובבים ללא השגחה בחוץ. עם זאת, הסרטים גם מרגיעים: ההורים יהפכו אדמות ויזיזו הרים כדי להחזירם לחיקם.\nנצלו את הצפייה בסרט לשיחה בנושא, ועזרו לילד למצוא פתרונות אפשריים לפעולה במקרה שילך לאיבוד. למשל, נמו היה מתאחד הרבה קודם עם אביו אילו רק היה לו טלפון סלולרי להתקשר אליו, וזו הזדמנות ללמד את הילדים את המספר שלכם. לילדים קטנים יהיה קל יותר לזכור אם תמציאו לספרות מנגינה, כך שהמספר כולו יהפוך למעין שיר קטן. ילדים גדולים יותר שמים לב להקשרים בין הספרות וחזרתיות ביניהן.\nהנחו אותם כי במקומות ציבוריים אפשר לגשת לשוטר או לשומר במדים, והכי בטוח זה לגשת לאמא עם ילדים קטנים ולבקש את עזרתה. אמרו להם לא להסתובב ולחפש, אלא לעצור במקום שבו ראו שהם לבד ולהסתכל סביב - קודם כל כדי לראות אם אתם בסביבה, ואז כדי לראות מי יוכל לעזור.\nלפני הליכה למקומות ציבוריים כמו קניונים, פארקים ואפילו אולמות קולנוע או תיאטרון דברו איתם על החשיבות של קשר עין, ושהם אינם יכולים לרוץ קדימה מבלי לידע אתכם. בנוסף, וליתר ביטחון, מומלץ לקבוע כבר בכניסה מקום מרכזי שבו תיפגשו במקרה שיאבדו.\nילדים רבים חווים מגיל ארבע בערך\n.\n\t סרטים כמו \"מפלצות בע\"מ\" ו\"מפלצת בפריז\" מתמודדים בדיוק עם הפחד הזה ועוזרים לילדים לראות את המפלצות באור שונה, כדי להשתחרר מהפחד. גם סרטי \"שרק\" נותנים לילדים הזדמנות להכיר מפלצת מקרוב, על חוזקותיה וחולשותיה.\nילדים גדולים יותר, שכבר יודעים שאין מפלצות, מחליפים פחד זה בפחד מרוחות רפאים. גם לפחד נפוץ זה נוצרו סרטים הנותנים לו מענה, למשל \"קספר\" רוח הרפאים הידידותית, \"מכסחי השדים\" ו\"ביטלג'וס\".\nכשהילד מגלה להורים שהוא מפחד ממפלצות או מרוחות, נוטים הורים רבים להבטיח לו שאין כאלו ולקוות שבכך יירגע. אבל זה לא כל כך פשוט, עבור הילד הן קיימות ולא משנה מה תגידו. הלילה מלא באורות ובצלילים לא מזוהים, והוא יודע מבחינתו מה הוא ראה. לכן, כשהילד מדבר אתכם על הפחד, נסו לשמוע ממנו כמה שיותר פרטים. כך הוא יחווה הקשבה ואתם תקבלו אינפורמציה שתוכלו לתת לה מענה מדויק.\nלמשל, אם יאמר ששמע את דלת הארון חורקת, פתחו את הארון ובדקו שם, כדי להרגיע אותו שאין בו דבר. אולי הדלת לא הייתה סגורה טוב וזזה מעט מהרוח, וכעת אפשר לסגור הכל היטב. ברוב המקרים הפחדים הללו מגיעים לפני השינה, כשמחשיכים את החדר, או בזמן חלום. לילדים המתמודדים עם הפחד הזה אני מציעה להוסיף לאור הקטן שיש לפעמים בחדר גם פנס כיס, שיימצא מתחת לכרית וייתן להם תחושת שליטה וכוח.\nאם הילד התעורר מחלום רע ומספר שחלם על מפלצת, אל תפטרו אותו ב\"זה היה רק חלום\". כמו שאתם יודעים מניסיונכם, חלומות יכולים להיראות אמיתיים מאוד, ורוב הסיכויים שהוא יפחד לחזור לישון. דברו איתו על החוויה ועל מה שראה, והסכימו איתו שזה באמת מפחיד.\nכעת, כשקיבל אישור לפחד ונרגע מעט, אתם יכולים לבחון את העניין יותר מקרוב: למה המפלצת באה? מה לדעתך היא רצתה? מה היא אוהבת? ממה היא מפחדת? כשתדעו ממה היא מפחדת תוכלו לצייד את הילד בכוח להתמודד איתה. אם היא מפחדת מאור, כבר דיברנו על פנס כיס. אבל מה אם היא מפחדת רק ממי שגדול ממנה, למשל? גלו לילד בסוד שבחלום הוא יכול להפוך לכל דבר שירצה, גם לענק יותר מהמפלצת. זה החלום שלו והוא יחליט מה הוא עושה איתו.\nהוא יכול גם להקטין את המפלצת ולשים לה מוצץ. הוא יכול לאלף אותה, ויכול גם להעלים אותה! והכי חשוב, שיזכור שהוא יכול תמיד להתעורר, כמו שעשה כעת. שבחו אותו על כך שלא נשאר בחלום שהיה לו לא נעים והתעורר ממנו. וכעת, כשהוא יודע איך לשלוט במפלצת או לגרש אותה אם תבוא שוב, הכוח והבחירה בידיו והוא יכול לחזור לישון.\nזהו פחד שחווים ילדים ומבוגרים כאחד, מה שעזר ל\"פיטר פן\" להפוך לאחת הקלאסיקות הגדולות של כל הזמנים. סרטים נוספים הנוגעים בנושא הם \"BIG\" ו\"שוב בן 17\".\nכשילד מדבר אתכם על הפחד שלו מלהתבגר, אם הוא למשל לא רוצה לעלות לכיתה א' או רוצה \"להישאר קטן\", בדקו איתו מה מסתתר מאחורי הפחד. בדרך כלל מדובר בפחד מהלא נודע, פחד משינוי ולפעמים גם חשש ממחויבויות וציפיות שיעלו ככל שיגדל.\nאם מדובר בחשש לעלות לכיתה א', שינוי משמעותי לכל הדעות שעלול לעורר פחד משינוי וחשש מהלא נודע, נסו לצמצם אותו ככל הניתן. למשל, עשו הכנה מקדימה כמו ביקור בבית הספר העתידי, פגישה עם המורה, קנייה של ילקוט וציוד ביחד, בירור מי מחבריו ילך איתו לבית הספר, פגישה עם ילד מכיתה גבוהה יותר שיוכל לספר לו קצת על ההתנהלות שם ועוד.\nבדקו עם הילד מה הוא ירוויח אם יישאר קטן. הסכימו עם מה שיאמר, כי זו החוויה שלו, זו דעתו ואין זה עניין לוויכוח. ומה הוא יפסיד? פה אתם יכולים להעלות עוד כמה נקודות שאולי לא חשב עליהן: גם פיטר פן, שבחר להיות ילד נצחי, הפסיד משהו. הוא היה צריך לוותר על המקום שבו גדל, על חבריו ומשפחתו שמתבגרים עם השנים ולעבור ל\"ארץ לעולם לא\" לבדו. וונדי, למשל, שעברה איתו הרפתקאות בארץ לעולם לא, בחרה לחזור הביתה לחיק משפחתה.\nהאירו את הרווח שבלגדול ולהתבגר. יש יותר חובות כמו\n,\n\t אך יש גם יותר זכויות (שעת שינה מאוחרת יותר, טיולים ומסיבות כיתה, טקסים ועוד. ככל שאתה גדל יותר, גם פחות מחליטים בשבילך ואתה מסוגל להחליט עבור עצמך.\nהפחד מהצורך להתמודד עם סביבה שונה לחלוטין מהמוכר עולה בסרטים כמו \"טרזן\" ו\"ספר הג'ונגל\", שמסעירים אותנו בדיוק בנקודה הזאת: איך שורדים ביער? הילדים מוקסמים מדמויות האדם החיות בג'ונגל, יודעות לשרוד בו ומבינות את שפת החיות.\nאי אפשר להימנע מהמחשבה \"איך אני הייתי מסתדר שם?\", וכתשובה בשני הסרטים נכנסת לסיפור דמות אנוש נוספת, שלא גדלה ביער והתמודדותה עם הג'ונגל וכוחות הטבע הפועלים בו דומה יותר לשלנו. בסרטים אחרים העוסקים בנושא נקלעים אנשי העולם התרבותי לסיטואציה המצריכה אותם להתמודד עם הישרדות על אי בודד.\nכך ב\"ברבי נסיכת האי\" ובסרטים קלאסיים המיועדים לילדים גדולים יותר, כמו \"רובינזון קרוזו\" ו\"משפחת רובינזון השווייצרית\", וכמובן גם בסרט \"הלגונה הכחולה\" עם ברוק שילדס, שמכניס לאלמנט ההישרדות גם ממד רומנטי.\nסרטים כמו \"קרוקודיל דנדי\" ו\"מגלה את אמריקה\" מתמודדים בצורה קומית עם ההישרדות ונותנים פורקן לפחד בהצגת סיטואציה הפוכה שבה היליד האקזוטי מגיע למדינה מערבית וצריך להתמודד עם חוקיה והלכותיה.\nדרמטי או קומי, המסר העובר לילד הוא אחד: הסוד להישרדות הוא ללמוד את חוקי המקום על אנשיו ומנהגיו, ובכך להקל את ההשתלבות. מובן שסרטי הישרדות מציגים מקרים קיצוניים, אולם גם ילד שעובר מדינה, עיר, או אפילו בית ספר צריך להתמודד עם סוג של הישרדות, מבחינתו. הוא יצטרך להתמקם במקום החדש וללמוד את חוקיו ומנהגיו, כמו גם לרכוש לו בני ברית, חברים חדשים שינעימו לו את הדרך.\nפחד זה הוא הגורם העיקרי לתעשיית סרטים משגשגת סביב גיבורי על למיניהם. מי לא היה רוצה לדמיין שגיבור על יבוא ויציל את המצב? לגיבורי העל כוחות מיוחדים הנותנים מענה לפנטזיות של הילדים.\nיכולות כמו תעופה, גמישות, מהירות, ראייה ביונית, קריאת מחשבות ובעיקר להיות חזק ובלתי מנוצח הן יכולות נכספות עבור בני תמותה רגילים. לא במקרה הפכו רבים מסרטים אלו לסרטי פולחן. הילד מזדהה עם הגיבור ומרגיש שגם בו נדבקים במהלך הסרט כוחות מיוחדים וקמצוץ מה\"כל יכול\".\nילדים הצופים בסרטי הגיבורים ידברו בעיקר על האפקטים ויכולות העל והלחימה של הגיבורים. נתבו את השיחה לעובדה שגיבורי העל משתמשים בכוחות ובכישורים שלהם כדי לעזור לחלשים ולנצרכים. רק גיבור אמיתי חזק מספיק כדי לעזור לאחר ולעמוד לצדו בשעת צרה. מה הכוחות והכישורים שבהם יוכלו לעזור לזולת? לא צריך יכולות ביוניות כדי לעזור, כל אחד יכול להפוך גיבור על פי דרכו. גם ילדים צעירים יכולים לתרום בכך שיעזרו לחברים המתקשים להשתלב חברתית, למשל. ילדים גדולים יותר יכולים להשתלב בפרויקטים של עזרה בקהילה.\nזווית אחרת של פחד מ\"רעים\" באה לידי ביטוי בסרטים כמו \"בילבי\" ו\"שכחו אותי בבית\", שבהם הילד מתמודד עם אנשים המוגדרים כ\"רעים\" וגובר עליהם. ברוב סרטי הילדים, מסומנים הרעים בבירור על ידי סימנים חיצוניים, כגון לבוש שחור ופנים לא נעימות ומאיימות. כך גם דמויות המכשפות בסרטי הנסיכות וגרגמל בסרט \"הדרדסים\".\nגם \"פלונטר\" מתמודד עם הנושא, כי אנחנו יודעים שהילדה רפונזל נחטפה בינקותה מהארמון על ידי מכשפה שרוצה את הקסם שבשערה. רפונזל מתמודדת עם הבלבול שבין \"טוב\" ל\"רע\", גם זה שבבית וגם זה שבחוץ. בכל הסרטים הללו בסופו של דבר ינצח הטוב, ויבטיח שהעולם יישאר מקום טוב עבור הילדים.\nאפשר לפתח שיחה עם הילדים על כך שבמציאות לפעמים מישהו שנראה \"רע\" יכול להיות דווקא \"טוב\" ולהפך. בגדים שחורים הם לאו דוקא סימן לרוע, אז איך יודעים? קשה מאוד לדעת, לכן אנחנו לא מדברים עם זרים ובטח שלא הולכים איתם.\nלכל אחד מאיתנו יש סרט שאהב במיוחד, כזה שראה שוב ושוב. אם נבחן את הסרט שזכור לנו מילדותנו, נלמד משהו על עצמנו: הוא בדרך כלל יתחבר למשהו שעברנו באותה תקופה, ולכן הרגישות שלנו אליו הייתה גבוהה יותר, שלא במודע.\nלא במקרה ילד רואה סרט שוב ושוב - כנראה שהסרט עונה על צורך מסוים שלו, והחזרה עליו מהווה דרך התמודדות. באמצעות הסרט עובר הילד תהליך לא מודע אך משמעותי וחשוב, לכן אל תמנעו זאת ממנו באמירות כמו \"ראית את זה כבר אלף פעמים! אולי תראה כבר משהו אחר?!\".\nאם תבחנו את הסרט שאליו הוא התחבר, תוכלו ללמוד ממנו עם מה הוא מתמודד. זו הזדמנות לצפות יחד איתו ולפתח שיחה תוך שימוש בשפת הסרט ובדמויותיו: \"מה אתה אוהב בסרט?\", \"איזה תכונות של הדמות אתה מעריך?\", \"איך היית נוהג אם היית נמצא באותה סיטואציה?\" וכדומה. כך, באופן עקיף, תעזרו לו בהתמודדות.\nרבים מסרטי הילדים מושתתים על סיפורים ואגדות קלאסיות. לפני שאתם לוקחים ילדים קטנים לסרט, ספרו להם את הסיפור שעליו הוא מתבסס. גם כך הסרט עוצמתי מאוד וחי עבורם, לכן עדיף להכינם לתכנים מראש. אם הסרט מקורי לגמרי, הקריאו להם את הסיפור המרכזי ואם אפשר הראו להם את הקדימון, בדיוק כפי שאתם בוחרים סרט עבור עצמכם.\nלפעמים ילדים שומעים על סרט מחברים או מאחים גדולים ורוצים לראות אותו, אך חשוב להדגיש את שיקול הדעת לגבי נושא הגיל, כיוון שלא כולם מיועדים למשל לילדי הגן והחטיבה הצעירה.\nילדים עלולים להיות מושפעים מאוד מקטעי המלחמה והאלימות שבהם ולפחד או לפתח אלימות מול ילדים אחרים. סרטי הארי פוטר אינם מומלצים לצפייה ללא נוכחות הורית (PG), והאחרון שבהם אף מוגדר \"לא מתחת לגיל 13\". כלומר, גם אם ילדכם בן השמונה צפה בכמה מסרטי הארי פוטר, אין זה אומר שהוא אוטומטית כשיר לצפות בסדרה כולה.\nיותר מזה, גם סרטים שנראים כסרטי משפחה חביבים ולא מזיקים עדיין מצדיקים בחינה מחדש והפעלת שיקול דעת לפני שלוקחים אליהם ילדים צעירים. לדוגמה, לאחרונה הוקרן הסרט E.T והורים לילדי גן חובה סיפרו לי שראו אותו בהתלהבות עם ילדיהם כי זכרו ש\"זה סרט משפחתי מקסים\". הם התקשו להבין למה היה קשה לילדים לשבת לאורך הסרט ולמה הם התעוררו מחלומות רעים באותו לילה.\nאז זו הסיבה: אמנם הסרט מקסים אך לא במקרה הוא נחקק בזיכרוננו - הוא ריגש אותנו מאוד! ילד צעיר עדיין לא יכול להכיל את עוצמת הרגשות הללו. יש שם לא מעט סצנות מפחידות ומאיימות (הצבא רוצה ללכוד את החייזר ולערוך בו ניסויים, הילדים שמבריחים אותו, הפרידה המרגשת) ובקיצור, מותר לכם לומר לילד \"זה עוד לא לגילך\", ולחסוך ממנו ומכם את הסיוטים בלילה."}
{"article_id": "0,7340,L-4235309,00.html", "header_title": "מש' הבריאות מפרסם: מה צריכים ילדים עד גיל 5 לאכול", "full_text": "במשרד הבריאות מנסים לשים קץ לחגיגות הממתקים בגיל הרך ומפרסמים בימים אלה הנחיות חדשות לכל הגנים, מעונות היום והמשפחתונים. ילדים מגיל שלושה חודשים ועד גיל חמש ייהנו מעכשיו מתפריט מומלץ שבו מככבים הירקות, הפירות והדגנים המלאים ונעדרים המשקאות הממותקים והאוכל התעשייתי.\nבשנים האחרונות חל גידול משמעותי במספר הילדים הנמצאים במסגרת חינוכית מגיל ינקות, ולכן קיימת חשיבות להקניית\nכבר מהגיל הרך, במיוחד לאור העובדה כי קיים קשר ישיר בין תזונת הילד למיצוי פוטנציאל הגדילה וההתפתחות שלו.\nעכשיו מפרסמים שירותי המזון והתזונה של משרד הבריאות והדיאטניות בלשכות הבריאות תדריך לכל המסגרות החינוכיות, עם הנחיות מפורטות למתן תפריט עשיר בברזל הכולל ירקות, פירות ודגנים מלאים תוך שילוב פעילות גופנית. המדריך מפרט את סוגי המזון שיש להגיש לילדים ואת גודל המנות המומלצות לכל גיל, בכל ארוחה.\nלכל גיל, כך נאמר בתדריך, מומלץ להתאים מזון לפי טווח האנרגיה המתאים לו. עדיף לחלק את צריכת הקלוריות היומית לפי החלוקה הבאה: ‭20%‬ בארוחת הבוקר, ‭33%‬ בארוחת הצהריים, ‭14%‬ בארוחות הביניים, ו‭33%-‬ בארוחת הערב בבית.\nבגיל שלושה-שישה‬ חודשים מומלץ לפעוט לצרוך 580 קלוריות ביום, בגיל שבעה חודשים-שנה הכמות המומלצת היא 730 קלוריות, מגיל שנה עד שלוש ההמלצה עומדת על ‭1,450-1,000‬ קלוריות ובגילאי ארבע-חמש מומלץ לילד לצרוך ‭1,800-1,600‬ קלוריות ביום.\nעל פי ההנחיות, ארוחת הבוקר צריכה להיות מוגשת בין רבע לשמונה לשמונה וחצי, ארוחת ביניים בין עשר לעשר וחצי, ארוחת צהריים בין שתיים עשרה ורבע לאחת, ומנחה בשלוש וחצי בצהריים.\nהמשרד קובע כי ניתן להשתמש במנה אחת של מזון מתועש בשבוע, כיוון שהאוכל המהיר מכיל רמות גבוהות של שומן ונתרן, ורמות נמוכות של ברזל. במקום שתייה ממותקת הילדים יצטרכו להתרגל למים בלבד, כאשר ניתן להוסיף להם לימון, נענע או לואיזה. מנה צמחונית תינתן רק לפי דרישה מפורשת של ההורים, ותכלול מזון עשיר בחלבון כמו קטניות מבושלות.\nעוד קובע המשרד כי יש להשתמש בתבלינים נותני צבע, וכי יש לעשות שימוש במגוון שיטות בישול בהן אידוי, אפייה וצלייה. סגן שר הבריאות, יעקב ליצמן, פנה בימים האחרונים לראש הממשלה, בנימין נתניהו, בבקשה לבטל את המיסוי על פירות וירקות, כדי להקל על רכישתם בכל שכבות האוכלוסיה ולאפשר להורים לבנות תפריטים עשירים יותר.\nההנחיות של משרד הבריאות לא פוסחות על ימי ההולדת בגן, שם בדרך כלל הילדים נהנים ממגוון רחב של ממתקים וחטיפים. על פי ההמלצה, את הבמבה והביסלי יש להמיר בכיבוד דל בשומן במלח ובסוכר. הגירסה הבריאה של יום ההולדת תכלול חטיף או קרקר אפוי, בייגלה, ירקות ופירות חתוכים, כריכים מקושטים, או עוגות על בסיס פרי או גבינה.\n1. לחם אחיד או לחמנייה או 30 גרם דגני בוקר לא מתוקים\n2. 50 גרם ירקות חיים (משלושה סוגים)\n3. 25 מ\"ל גבינה, או קוטג' ‭,5%‬ או 15 גרם גבינה צהובה ‭5%‬, או 100 מ\"ל חלב, או שוקו ‭3%‬, או גביע יוגורט/מעדן חלב\n4. ביצה קשה/חביתה, או 25 גרם טונה/חומוס, או 15 גרם אבוקדו, או 5 זיתים ללא גרעינים\n1. לחם אחיד/לחמנייה\n2. 25 גרם גבינה או קוטג' 5% ‬\n3. 15 גרם טחינה/אבוקדו/חמאת בוטנים לא מתוקה\n4. 30 גרם עוגה בחושה/עוגת פירות או עוגת גבינה\n5. חצי מנת פרי\n1. 100 מ\"ל מרק\n2. 60-30 גרם מנה בשרית כמו: חזה הודו/עוף ללא עצמות ועור / קציצות / קבב / המבורגר / שניצל ללא ציפוי או ‭80-40‬ גרם מנת דג\n3. שלושת רבעי כוס חיטה / קוסקוס / אורז מלא / ספגטי / עד דשים / פתיתים / תירס / תפו\"א / בטטה\n4. חצי כוס ירקות\n5. חצי מנת פרי (משלושה סוגים)"}
{"article_id": "1,7340,L-2737916,00.html", "header_title": "מחקר: האם נשים תורמות לאלימות כלפיהן?", "full_text": "שני דפי פוליו כתובים בכתב-יד עגול השאיר אחריו עמי פטר,\n,\n\t ואחר כך ירה כדור בראשו והתאבד. \"עשיתי מעשה נורא\", כתב לשלושת ילדיו. \"רצחתי את אמא. היא הפסיקה לאהוב אותי. אל תכעסו עלי\".\nלכאורה, זוג אוהב שהקים משפחה נאה בשכונה שקטה ברעננה, הגיע למחלוקת שלא ניתנה לגישור ונפרד בצורה ידידותית. שכנים ידעו לספר שהשניים היו בקשר טוב גם אחרי שנפרדו, ואף נהגו לסעוד עם הילדים בימי שישי. שני כדורי אקדח ניפצו את האשליה לרסיסים.\nד\"ר זאב וינשטוק ממרכז מינרווה ומהפקולטה ללימודי רווחה ובריאות באוניברסיטת חיפה, מודע כמובן לכך שרצח נשים הוא התוצאה הקיצונית ביותר של אלימות גברים כלפיהן, אבל הוא מתמקד בעבודתו במצבים פחות קיצוניים. \"אני, כחוקר, מתעניין הרבה יותר בממדי האלימות המתונה כלפי נשים. כוונתי לתחושת הטרור שנשים חווות בביתן שלהן. זה נשמע אולי לא רגיש, אבל מקרי רצח נשים בידי בעליהן הם 'רק' 20-18 טרגדיות בשנה, לעומת עשרות-אלפי נשים שנרדפות על נפשן יום-יום, שעה-שעה\". לד\"ר וינשטוק אין ספק, כי הבעיה החברתית מספר אחת של ישראל היא אלימותם המתונה של גברים כלפי נשיהם. לכן, הוא מדגיש, \"גם כשאני שומע על רצח מזעזע, כמו זה ברעננה, אני עדיין ממשיך להיות מוטרד מנשים שחוטפות כל יומיים סטירה או דחיפה מהבעל.\n\"זה שפוליטיקאים תופסים טרמפ על רצח זוועתי של אשה בידי בעלה, ומנסים להרים קמפיין נגד אלימות, כי זה מצטלם טוב, לא אומר שזהו המקרה הנפוץ. כי רצח נשים הוא מקרה קיצוני של בעיה הרבה יותר קיצונית וחריפה בחברה שלנו. הבעיה האמיתית היא שנשים מתכופפות כל יום קצת במקום בו הן חיות תחת איומי סטירות, צביטות ומכות. זה שכמה פריקים הלכו עד הסוף ורצחו, זה לא אופייני. הם אולי הסוטים ביותר, אבל לא דרכם אני יכול ללמוד על אלימות במשפחה הישראלית\".\nד\"ר וינשטוק חזר בימים אלה מכנס בנושא אלימות במשפחה, שהתקיים בניו-המפשייר, ארה\"ב. הרצאתו שם עסקה בשליטה ובתוקפנות במערכות יחסים. \"אותי מאתגרת השאלה, איך קורה, בכלל, שגבר מרים יד על אשה. מה מביא בן-זוג אינטימי להכות את אשתו, הפרטנרית הכי קרובה שלו, זו שהוא אוהב, מחלק איתה את חייו. אני מנסה להגיע ללב לבו של העניין: מה קורה באינטראקציה בין שניים, שמתוך הדינמיקה שלה פורצת כזו אלימות\"?\n\"אני יושב ומשוחח עם אשה מוכה, ושואל: את יודעת מתי תקבלי מכות מהבעל? היא עונה: כן. אני שואל: 'למה את לא עושה עם זה כלום?' היא עונה: 'מה בדיוק אני צריכה לעשות?'\n\"אני חושב שהגישה שאני מציג, דווקא נותנת לנשים יותר כוח ומעצימה אותן. אני לא תופס אותן כחלשות וכחסרות אונים הזקוקות להגנה. אבל כדי שנשים יוכלו להתמודד עם מציאות החיים שלהן, הן צריכות בראש ובראשונה להכיר את המציאות שבה הן חיות, לזהות את המצבים בהם אלימותו של בן-הזוג פורצת. וזאת, לא כדי לקחת על עצמן אחריות, או אשמה, אלא כדי להתגונן בצורה יעילה. אני מאוד מאמין ביכולתה של אשה להגן על עצמה, בכוחותיה שלה\"."}
{"article_id": "0,7340,L-4055696,00.html", "header_title": "גירושים: להעביר בי\"ס? רק בהסכמת שני ההורים", "full_text": "הקלות שבה אם גרושה יכולה לשנות מקום מגורים, באופן חד צדדי, וללא יידוע של האב, ובכך לנתק לעתים את הקשר בינו לבין ילדיו מקוממת ובלתי מתקבלת על הדעת. איך ייתכן שהורה עושה ככל העולה על רוחו ללא התחשבות בהורה האחר ובילד?\nבפסק הדין הנוכחי מדובר על זוג הורים, לאם משמורת על הבת ולאב הסדרי ראייה סטנדרטיים של יומיים בשבוע וכל סוף שבוע שני, כלומר כמעט מחצית מהזמן. בשלב מסוים החליטה האם לעבור לעיר אחרת, למרחק המאפשר את המשך קיום הסדרי הראייה למרות אי הנוחות הרבה שבנסיעות, והאב הוציא צו מניעה למעבר הבת.\nהאם ציינה שאין בכוונתה לשנות את המסגרת החינוכית ואת החוגים של הבת, כך שהמסגרת החברתית שלה לא תיפגע. בהמלצת בית המשפט ביטל האב את בקשתו לצו המניעה למעבר המגורים (שכבר קרה בפועל), אך ביקש שהבת תמשיך ללמוד באותו בית ספר. לאחר כחצי שנה ביקשה האם מבית המשפט לרשום את הבת לבית ספר במקום מגוריה החדש, ובית המשפט דחה את בקשתה.\nבפסק הדין של בית המשפט המחוזי, לאחר ערעור של האם, קבעה השופטת מפורשות שלאם אין זכות בלעדית, כהורה משמורן, בקביעת מקום לימודיה של הבת. השופטת הדגישה שהחלטה מהותית כזאת חייבת להיעשות על ידי שני ההורים, והביאה את דברי השופט שמגר שציין שהמשפט הישראלי אינו מעניק זכות יחיד להורה המשמורן על כלל ענייני האפוטרופסות.\nהקו המפריד בין החלטה מהותית להחלטה שבשגרה אינו תמיד ברור וחד, אך בתי המשפט כבר קבעו שבכל החלטה עקרונית כמו קביעת מקום מגורים, חינוך, בריאות ודת, על ההורים להחליט תוך שיתוף פעולה והסכמה - ובאין הסכמה יכריע בית המשפט.\nמרבית הפניות המתקבלות אצלנו בנושא מעבר מגורים מגיעות, לצערנו, זמן רב אחרי המעבר עצמו, כאשר האפשרות לשנות את המצב ולהחזיר את הגלגל לאחור היא אפסית.\nאמהות רבות פשוט קמות יום אחד, מחליטות לשנות את מקום המגורים מסיבה זו או אחרת, לעתים מוצדקת ולעתים פחות, ובכך מנתקות את האב מילדיו. אם האב יודע על כוונת האם ומעוניין להמשיך בקשר עם ילדיו, עליו להגיש עוד לפני המעבר צו מניעה ולהתחיל מסע לא פשוט בבית המשפט. אב גרוש מן היישוב, שאינו יודע שבאפשרותו להילחם על זכותו ההורית ולפנות לבית המשפט כדי למנוע את מעבר המגורים, או שאין לו היכולת הכלכלית הנדרשת, פשוט היה מאבד את הקשר היומיומי הרציף עם ילדיו.\nהמציאות מראה כי בחיי היומיום, ההורים עצמם כמו גם בעלי תפקידים כגון מנהלי בתי ספר, האחראים על הרישום לגני הילדים בעירייה או פקידת הרישום לקייטנה אינם מכירים את החוק ואינם מיישמים אותו. כשהורה משמורן מבקש לרשום את ילדו לבית הספר, לגן או לקייטנה ומראה פסק דין המגדיר אותו כמשמורן, הרישום יבוצע.\nמאחר שהפנייה לבית המשפט נעשית בדרך כלל לאחר שהילד התחיל כבר את שנת הלימודים או את הפעילות בקייטנה, ומאחר שבית המשפט אינו רוצה לטלטל את הילד ולהעמיס על כתפיו את תוצאות ההתנהלות של הוריו, הרי שלא נוצרת תהליך למידה בציבור.\nכשההורים נפרדים, המתח רב. זוהי שעת משבר והנפש פגועה וכואבת, אך אף גורם לא מסביר או מלמד את ההורים מהם כללי המשחק החדשים. הבעיה מחריפה כשכל הורה פועל לפי הבנתו, רצונו והשקפתו. לעתים מתעלמים, מחוסר ידיעה, מדברים מהותיים, ולעתים אין הסכמה על דברים פעוטים שהופכים בשעת משבר למאבק כוחות בין ההורים וגורמים להידרדרות נוספת במערכת היחסים. כך או כך, בסופו של דבר טובת הילד היא שנפגעת.\nלאחר שנים שבהן התקבלו אצלנו פניות רבות, ובעקבות הכאב האישי מקריאה על עוד ועוד מקרים שבהם הילדים נפגעים ממעשי ההורים, החלטנו לכתוב ולפרסם\n,\n\t המספק מידע על נפתולי תהליך הגירושים ועל הכלים והאפשרויות העומדים לרשות ההורים המתגרשים.\nבפסק הדין החדש שנקבע, בהתאם לטובת הבת, נוצק תוכן למשמעות החוקית של היות שני ההורים אפוטרופוסים לילדם. הכרת החוק ושמירתו, קבלת החלטות מהותיות על ידי שני ההורים יחדיו, שמירת הקשר של שני ההורים עם ילדם - אלו אבני היסוד לשמירה על טובת הילד. על כולנו כחברה לדאוג להבנה זו ולקדם אותה."}
{"article_id": "0,7340,L-3033638,00.html", "header_title": "תרופה למכה: איך מטפלים באלימות של הילד?", "full_text": "זה מתחיל הרבה לפני שהאלימות הופכת לאקדח טעון המכוון לרקתה של החברה. ילדים מכים את החברים לגן או לכיתה, גונבים מהם, מקללים. אחר-כך כבר אי אפשר לעצור את השריפה.\nחוסר האונים של הורים ומחנכים מול התופעה הולך וגובר באחרונה. למצב הקשה תורמים לא רק סיבות חברתיות וכלכליות, אלא גם המסרים הסותרים, ולעיתים אף הסלחניים מדי, כלפי התופעה מצד כל הגורמים, והיעדר טיפול מרתיע.\nאז מה עושים? לא מעט הורים וגורמים במערכת החינוך מגנים כל אלימות, פיזית או מילולית, בכל תנאי, ללא קשר לגיל הילדים ורמת הפגיעה, ומחייבים\nחוקרים ואנשי חינוך מייחסים את האלימות והתוקפנות לצורך האנושי להתקיים ולשרוד בסביבה רוויית סכנות. ד\"ר עדי גונן, פסיכולוג קליני וראש המסלול לפסיכולוגיה במכללה האקדמית גורדון בחיפה, סבור שגם אין לצפות מהילדים שלא להיות אלימים בסביבה כזאת. לדבריו, המסר כלפי ילד אלים חייב להיות ברור וחד-משמעי: אין מקום להתנהגות אלימה בחברה שלנו.\nגונן: \"באותם מקרים בהם הילד מתנהג באלימות או נחשף לאלימות מהסביבה, יש להגיב בתקיפות אבל לא בתוקפנות. ממחקרים ניתן ללמוד שאין דרך אחת יעילה לגדל ילדים או להתמודד עם בעיות של אלימות בקרב ילדים ובני-נוער. יש להתאים את הדרך לילד, למשפחה, לחברה ולתרבות בה הוא גדל. בחברה אלימה כמו שלנו חשוב שתהליך של חינוך נגד אלימות ייעשה בשיתוף מרבי של כל הגורמים בקהילה – מורים, גורמי רווחה ומשטרה\".\nלדברי גונן, ילדים, מטבעם, מחפשים דרך לפרוץ מסגרות וגבולות ובוחנים ובודקים האם המבוגר – ההורה או המורה – אמנם מתכוון למה שהוא אומר ועומד מאחוריו. \"יש הורים שסבורים כי אם יהיו מתירניים ויאפשרו לילד לעשות ככל העולה על רוחו, יתרמו להתפתח ותו ולעלייה בביטחון העצמי שלו, ולכן אינם שמים לו גבולות.\nיש הורים שבוחרים בגישה זו לא בגלל שהם מאמינים בה, אלא מתוך נוחיות, בנימוק שעדיף להיות חבר של הילד ולהשאיר את העימותים וחינוך הילד למורים, ש'זה תפקידם'. אבל מחקרים עדכניים בתחום החינוך מורים שמתירנות מוחלטת בגידול ילדים עלולה לגרום להפרעות התנהגות, לאלימות ולעבריינות. \"ילדים שחונכו ללא גבולות ודרישות, גדלו לעיתים קרובת ללא תחושת ערך, עם יכולת מועטה לשאת תסכול ומחסור פנימי מוחלט. החוסר בגבולות ובדרישות הוכח כפוגע ומעוות לא פחות מהסמכותיות הנוקשה ביותר\".\nד\"ר יונתן שתיל, פסיכולוג ומרצה בכיר בחוג לחינוך במכללה האקדמית תל-חי, מדגיש כי בכל מקרה של אלימות חשוב להביא את הילד למצב בו יספר מה קרה לו. \"במקרה שהילד שלך הוא הקרבן שספג אלימות, יש לחזק אותו וללמד אותו שעליו להגן על עצמו\", אומר שתיל. \"המסר לילדים צריך להיות: הפגנת יכולת להתגונן, הפגנת ביטחון, אסרטיביות, ובמקרים שצריך – גם להגיב כדי שלא יפגעו בך. יש להעביר מסר לילד שאסור לתקוף, אבל גם להבהיר שאתה לא נותן שיתקפו אותך\".\nגם שרון זיו-ביימן, פסיכולוגית קלינית ומנהלת תוכניות הפסיכולוגיה בשלוחת אוניברסיטת דרבי בישראל, רואה בצורך לשרוד אחת הסיבות לאלימות. \"לפי תאוריות פסיכולוגיות רבות, האלימות היא דחף פנימי קיומי הישרדותי המצוי בכולנו ושואף לבוא לידי ביטוי מקסימלי\", היא אומרת. \"האלימות היא חלק בלתי-נפרד מההתנהגות האנושית, ורק חוקי החברה מגבילים את האלימות ומרסנים אותה על מנת לאפשר את החיים בקבוצה.\n\"ביטויי אלימות נמצאים בקשר ישיר לתסכול שבנו, וככל שתגבר רמת התסכול וככל שיהיו לפרט פחות כלים להתמודד עם תחושה זו, האלימות תגבר. קביעת מערכת חוקים ברורה וניתנת לאכיפה על-ידי מבוגרים, מאפשרת לילדים להגביר שליטה באלימות\".\nליאור ומיקי אבורמן, שפיתחו תוכנית מיוחדת למניעת אלימות בגני ילדים ובבתי-ספר – \"מפתחות הקסם לתקשורת\" – המבוססת על עקרונות \"תקשורת לא אלימה\", סבורים שהמפתח להתמודדות עם תופעת האלימות הוא הבעת רגשות והבנת רגשותיו של האחר.\n\"המטרה בתוכנית היא ללמד את הילדים מיומנויות לזיהוי רגשות ודרכים להבעתן וללמד אותם דרכים לפתרון קונפליקטים\", מסבירה ליאור אבורמן. \"רגשות נובעים מצרכים ומרצונות. כל רגש הוא צורך שלא מומש. כשצורך או רצון מסופקים, ההרגשה נעימה, וכשאלה אינם מסופקים, מרגישים תסכול צער וכעס. הרגש הוא הבסיס להתנהגות, ולכן השיתוף ברגשות נותן את הסיכויים להבין זה את זה. מתן ביטוי לרגש והתעניינות ברגשות הזולת עשויים לקרב לבבות ולאפשר הבנה וקשר בין בני-האדם\".\nבני-הזוג אבורמן מנחילים לאלפי ילדים את שפת התקשורת הלא אלימה באמצעות הצגה שכתבה ליאור, \"מפתחות הקסם של דידי\", שבה השחקנים הראשיים הם ג'ירף ותן ודידי הילד, שמחפש את אמא שלו. הג'ירף מייצג את בעל הלב הגדול והראייה הרחבה, הוא מקשיב לעצמו ולאחרים, ואילו התן מתקשה לראות לטווח רחוק, רוצה כאן ועכשיו ומתקשה לקלוט רגשות. שתי החיות מייעצות לדידי במסע החיפושים אחר אמו, כל אחת לפי השקפתה, והוא צריך להכריע למי להקשיב.\nליאור: \"בכל אחד מאיתנו יש את הקול של התן וגם את הקול של הג'ירף. הפעילויות נועדו לחדד את המודעות אצל הילדים לקולות השונים שהם משדרים לסביבה\"."}
{"article_id": "0,7340,L-3031687,00.html", "header_title": "התזונה של הילדים שלנו: בואו נעשה סדר בבלגן", "full_text": "כהורים, אנחנו פתוחים ללמוד איך לחנך את ילדינו ואיך להעשיר את עולמם. אנחנו קוראים ספרים בנושאים השונים, הולכים להרצאות, נרשמים לקורסים מיוחדים ומשתדלים ליישם הכל בשטח. אלא שעיקר ההתעניינות הוא סביב החינוך ההשכלתי של הילד, היחסים בין הורים לילדים וההתמודדות עם מצבים מיוחדים.\nמשום מה, כשזה קשור בתזונת ילדינו - אנחנו סבורים שאין מה לחדש. נכון, מאוד התעניינו בתחום כשהילדים היו בשלב הינקות, אבל עכשיו, כשהם יכולים לאכול כל דבר - הנושא בידינו ואנחנו מרגישים בטוחים. מי משלם את המחיר לאטימות הזו? צדקתם, הילדים.\nכולנו, מבוגרים וילדים כאחד, חייבים בתזונה נכונה לבריאות ולתחזוקת הגוף. רמת הבריאות נמדדת ביכולת חידוש, תיקון ומניעת שחיקה של מערכות בגוף. יותר מכך, אכילה לא נכונה לא רק שלא תעזור במלחמה נגד השחיקה, אלא גם תזרז אותה.\nאצל ילדים, קיים דגש חזק יותר של חשיבות התזונה מאחר ורוב המערכות בגוף, המתפתחות ומתעצבות בתקופת גילאים אלו, מושפעות בעיקר מתזונה נכונה. נזק שנגרם מתזונה לקויה בתקופה זו במיוחד, לא תמיד ניתן לתיקון מאוחר יותר.\nחשבו כמה פעמים אמרתם או חשבתם \"טוב הוא ילד, הוא יכול להרשות לעצמו לאכול צ'יפס\" או \"שישתה קולה כמה שהוא רוצה העיקר שלא ינדנד\" או \"שיאכל שוקולד, לפחות כך יכנס לו משהו לפה\". זה הבסיס לטעות, הנזק הוא עצום והיחיד שמשלם על כך הוא הילד.\nמההיבט הפסיכולוגי, הילד לא יישאר רעב ויתרגל בסופו של דבר לאוכל הנכון, אבל גם בהיבט התזונתי, מה שנותנות קלוריות ריקות, זה לא מה שהגוף צריך בשביל להתפתח במלוא הפוטנציאל ובדרך זו רק מכשירים את הקרקע להעדפות לקויות.\nאני מודעת שהשיטות לביצוע וישום הכללים שהזכרנו אינן פשוטות ונדרש מאמץ רב במציאת רעיונות לשכנוע. בכל מקרה, לא בכוח ומבלי לעשות עניין מאוכל - שכן כל אלא יביאו לבעיות אחרות הקשורות למזון – אלא דרך דוגמא אישית, דרך משחק ועם סבלנות. בדיוק כמו שילדים אוהבים."}
{"article_id": "0,7340,L-4242462,00.html", "header_title": "דובי לא-לא: לעבור בשלום את גיל שנתיים האיום", "full_text": "וזה קשה. אבל האם זה גם רע? אף שמרדנות הילד הקטן נראית כתופעה שלילית ומסוכנת, מדובר בתופעה התפתחותית נורמלית וחיובית בעיקרה. הילד הקטן בודק את גבולות יכולתו דרך התמרדות בגבולות המוצבים לו. אמירת ה\"לא\" מבטאת את הצורך שלו לנהל בעצמו את חייו ואת רצונו שיתייחסו אליו כאל אישיות נפרדת. בכך הילד למעשה מתרגל את המחשבה החדשה עבורו, שהוא אדם נפרד וישנם דברים ששייכים לו.\nהרצון שלו אינו הרצון של ההורים; הרגשות שלו אינם הרגשות של ההורים. ההורים אוסרים והוא בכל זאת עושה. הוא אומר: \"אני אדם נפרד ועצמאי!\". הוא מרוצה וההורה כועס. הוא וההורה מרגישים דברים שונים.\nולכן, ככל שההורה ינסה יותר להכניעו, מתחזק יותר מאבקו של הילד. הוא בשום אופן לא ייתן שישלטו בו ויפקדו עליו. ראוי לזכור זאת כשמשתמשים בביטוי \"גיל הדווקא\". חשוב לזכור שהמניע העיקרי של הילד הוא השגת העצמאות שלו, ולא המלחמה בהורה. הילד רוצה את אהבת ההורה שלו, ואינו מעוניין להפוך לאויבו. הוא רק רוצה שההורה יאהב אותו עצמו, על מרדנותו ועל רצונו החופשי, ולא ילד אידילי השוכן בפנטזיה של ההורה.\nמה הקשה עליי להתמודד עם התנהגויות דווקאיות של ילדיי בגיל הרך? אני יודע שהיה לי צורך שליטה חזק, וכשהרגשתי שנלחמים בי, החזרתי מלחמה שערה. גם אם הדברים השתנו במשך השנים וכיום איני אדם שתלטן, בוודאי שכך היו פני הדברים בעבר. לכן, כשהרגשתי שילדיי נלחמים בי, בכל נושא שהוא, זה עורר את שדי המלחמה הרדומים שלי, והגבתי במלחמה נגדית. רציתי להוכיח להם מי השולט בבית, מי הבוס כאן. לעתים נוכחתי למגינת לבי שבעל השררה בבית יוצא ממאבקים אלה וידו על התחתונה.\nכשהורים נלחמים בילדיהם מלחמות של כבוד, הם בדרך כלל מפסידים, גם אם נדמה להם שהם מנצחים. כאבי הלב ויסורי הנפש שהם חשים בעקבות \"ניצחונם\" או \"מפלתם\" מעידים על כישלונם בכל מקרה.\nאז מה עזר לי להתמודד עם התנהגויות דווקאיות של ילדי בגיל הרך? כפסיכולוג צעיר הכרתי היטב את שלבי ההתפתחות של ילדים. ידעתי שבגיל צעיר יש לילדים צורך להתנגד להוריהם בדרך לגיבוש העצמי שלהם וכביטוי לתחושת כוחם המתגבר. גם אם פעלתי פעמים רבות בצורה נוקשה ולא יעילה, בכל זאת ידעתי לומר לעצמי ולבת-זוגי שמדובר בתופעה התפתחותית ידועה ומקובלת. לכן, לפחות לאחר מעשה, הייתי נרגע ומסוגל לקבל בפרופורציה הנכונה את גילויי העקשנות והדווקאות של ילדי, דבר שמנע הסלמה והתדרדרות למאבקי כוח ממושכים.\nהורים נוטים להעצים בעיות של ילדיהם, בגלל מעורבותם הרגשית וקרבתם אליהם. ידע פסיכולוגי על התפתחות ילדים יכול לסייע להורים, להרגיע אותם, שכן הוא מאפשר זווית ראייה רחבה והסתכלות אובייקטיבית על עניינים מטרידים.\nאז איך ניתן להפחית התנהגויות דווקאיות?\nכדאי לעודד את התינוק לדפוסים של שיתוף פעולה, שיהוו תשתית להתנהגותו בעתיד. למשל, תינוק מתעקש שההורה יקח אותו על הידיים וההורה אינו יכול. התינוק בוכה בתחילה ולאחר מכן נרגע. חשוב שכשההורה מתפנה וניגש אליו לאחר מכן הוא יחזק אותו וישבח אותו על שהצליח להמתין. כך התינוק לומד שעל ידי הבכי הוא לא השיג את מבוקשו ושההורה מגיע אליו גם בלי התנהגות עקשנית מצדו. נכונותו לשתף פעולה עם ההורה במצבים מתסכלים גדלה.\nלמרות שהדברים עשויים להיראות כך, תינוקות אינם \"עושים דווקא\" להוריהם. התנהגות דווקאית מגיעה רק בגיל\nחשוב מאוד ש\"גיל הדווקא\" יישאר נחלתו של הילד, ולא יסחוף את ההורה לדווקאות ולמאבקים משל עצמו. לא חייבים להילחם עם הילד על כל דבר כל הזמן. לא כל איסור הכרחי. ענייני בטיחות (לתת יד במעבר חצייה, לחגור חגורת בטיחות) וענייני בריאות (לאכול אוכל מזין, ליטול תרופה) כמובן שאינם פתוחים למשא ומתן בגיל זה. אבל במקרים אחרים ראוי שההורה יגמיש את עמדתו, יתפשר עם הילד ויתן לו להרגיש שגם הוא קובע. למשל, אם הילד מסרב בהתרסה להחזיר את צעצועיו למקום, עדיף שלא להתעקש, לא לנסות לכפות עליו לסדר, לא לכעוס כשאינו מסדר ובסוף לצעוק ולהעניש, אלא להציע לו: \"מה דעתך שאני אחזיר חלק ואתה תחזיר חלק?\".\nפעמים רבות ההבדל בין הנהגה הורית לבין מאבק כוח עם הילד אינו גדול ומתבטא בטון הדיבור, בהחלטיות שבאחיזת היד, במילים המיותרות שהורים אומרים. כשהילד מתנגד לשמור על הסדר בחדרו, למשל, אם ההורה כועס עליו על שאינו שומע בקולו ומנסה להכריח אותו לסדר את החדר - מדובר במאבק אגו. אבל אם ההורה שומר על טון דיבור רגוע, בלי כעס, ואומר לילד: \"החדר צריך להיות מסודר בערב, ואנחנו נסדר אותו עכשיו\", והוא מתחיל לסדר את החדר והילד מצטרף אליו - אין מאבק, אין מלחמה, יש חינוך.\nכדאי שההורים יחפשו דרכים יצירתיות לעקוף התנגדויות יומיומיות של ילדיהם, מאחר שהוראה ישירה של ההורה עשויה להיענות ב\"לא\" תקיף. אחת הדרכים הטובות לכך היא להציג את הפעילות שהילד צריך לעשות כשעשוע ולא כחובה. למשל, במקום לומר לילד שהוא חייב לסדר את הצעצועים, אפשר לומר לו \"הצעצועים רוצים ללכת לישון. הנה, הבובה עייפה. מי עוד עייף?\".\nדרך יצירתית נוספת למתן התנגדות של הילד, ואולי אף למנוע אותה (והיא משעשעת מאוד כשהיא מצליחה) היא לתת לו הוראה פרדוקסלית, הפוכה מההוראה שהילד רגיל לשמוע בדרך כלל. ההורה יכול לומר למשל: \"היום לא תלך לישון אחרי התוכנית\". מאחר שהילד רגיל להתנגד, הוא יתנגד גם להוראה זו. הוא עשוי לכעוס על ההורה ולהתעקש: \"אני דווקא כן רוצה ללכת לישון אחרי התוכנית\".\nכשהילד גדל התנהגותו נעשית מתוחכמת יותר, עיקשת יותר, בדרכים גלויות וסמויות: הוריו אוסרים לשתות מים לפני השינה והוא מערים עליהם ושותה מבלי שהם רואים; הוא מנדנד להם שיקנו לו צעצוע ומעצים את נדנודיו ככל שהם מתנגדים לו; הוא פונה לסבתא ולסבא ומתלונן על ההורים הנוראים שמסרבים לתת לו לאכול דברי מתיקה.\nההורים עשויים להיכנע במהלך ההתמודדות עם הילד ולהגיב בתוקפנות אימפולסיבית (להיות 'נבוט') או להיכנע מתוך חוסר אונים לדרשנות הילד ולהתחנן לפניו (ולהיות 'סמרטוט'). התגובה המתאימה יותר היא לא להילחם בילד, כלומר לא להפעיל אמצעי כוח ושליטה נגדו כדי להכניעו, אך גם לא להיכנע לדרשנות שלו. על ההורים להבהיר את דרישתם בצורה תקיפה ועניינית, במקום להתמקד בהכנעת הילד ובשינוי התנהגותו.\nלמשל, ילד בן ארבע מסרב לכל הוראה של הוריו באמירה \"לא בא לי\" ותוך כדי חיקוי של הוראתם, באופן המעצבן את ההורים. במקום לכעוס על הילד או להענישו על תגובת החיקוי שלו, ובמקום להיכנע לילד ולוותר לו על סידור הצעצועים בכלל, כדאי לחזור ולומר לו בנחת: \"צעצועים צריך לסדר\", והם עצמם מתחילים לסדר ומזמינים אותו להצטרף אליהם. אפשר לומר גם: \"אם לא מסדרים, לא משחקים\", והם נוטלים צעצועים ולוקחים אותם לארון סגור.\nיש בקשות או דרישות של ההורה מהילד שניתן לנבא במידה רבה של ודאות שתגובתו של הילד תהיה וכחנית, מתנגדת. מאחר שהילד בגיל זה כבר מסוגל לצפות מראש תוצאות של דברים, אין טעם לחכות לעימות שיתרחש במצבים ידועים מראש אלה. עדיף להקדים תרופה למכה, לדבר עם הילד מראש על העומד להתרחש ועל העימות האפשרי, ולהגיע עימו להסכם על צורת ההתמודדות. הילד ירגיש שההורה מכבד את המאבק שלו, וכך יפחת הצורך שלו לבצע את המאבק בפועל. אם ידוע, למשל, שהילד מבקש מדי ערב מההורה להקריא לו עוד ועוד סיפורים לפני השינה, וסביב זה מתרחשים עימותים, כדאי לדבר על כך מראש, ולהגיע עם הילד להסכם על מספר הסיפורים שההורה יספר. כמובן שחשוב שההורים ישמרו על המסגרת שנקבעה ולא ייכנעו ל\"רק עוד סיפור אחד ודי\"."}
{"article_id": "0,7340,L-4156465,00.html", "header_title": "סמכות הורית: מה הסוד בהצבת גבולות לילדים?", "full_text": "\"ניסינו כבר את כל השיטות והדרכים ושום דבר לא עזר\", מסבירים הורים לא פעם כשהם פונים לייעוץ. בתמימותם הם סבורים שאמירתם היא הוכחה למאמץ החינוכי שהם השקיעו, אך לעיתים עשוי להשתמע מדבריהם משהו אחר: אמירתם מסגירה את העובדה שלא התמידו כהלכה עם שום גישה חינוכית, שכנראה ניסו שיטות שונות לפרקי זמן מוגבלים וכשהשינוי לו ייחלו לא התרחש במהירות הרצויה – הם הרימו ידיים ועברו משיטה אחת לאחרת, שגם בה לא התמידו די זמן על מנת לזכות לתוצאות המקוות.\nאנחנו חיים בעידן שקצב ההתרחשויות בו מהיר ביותר. בעולם עתיר טכנולוגיה כמו שלנו התזזיתיות שולטת בכיפה. הכל מתרחש במהירות ונמדד בזמן. אחד ממדדי האיכות החשובים בפרוייקטים מסוגים שונים הוא פרק הזמן הנדרש לביצועם; על פי רוב כמה שפחות - שווה יותר. אין לנו זמן. אנחנו ממהרים. אנחנו לחוצים. החיים כקליפ: הכל מזופזפ, הכל מתוקתק. אבל... רגע! רק רגע, בבקשה. בואו נעצור לרגע קט. נרגע. ננשום. ניקח אוויר. לאן אנחנו רצים? האם הריצה הזו מתאימה לכל? אולי ישנם דברים שדווקא זקוקים לזמן? שלא יכולים להתרחש בזמן קצר או בפרק זמן קצוב וידוע מראש?\nהורים יקרים, כן, ישנם דברים כאלה, וביניהם - תהליכי חינוך. תהליכי חינוך לוקחים זמן. הם דורשים משאבים של השקעה, התמדה, מסירות. הם לא קורים כהרף עין ולא מסתיימים בין-לילה. אמנם שעות של בישול ארוחה בתנור התקצרו לדקות בודדות בזכות טכנולוגיית המיקרוגל, אך תהליכי חינוך דורשים כיום את אותו זמן שנדרש להם בעבר.\nיותר מכך: לכל ילד - הקצב האישי שלו. נכון, יש נורמות, אך בטווח הנורמה ואף בשוליה יתפתח כל ילד בקצב משלו, ילמד בפרק הזמן המתאים לו. אין טעם לדחוק, יש מקום לסבלנות.\nאך להורים רבים אין סבלנות. \"כמה זמן זה ייקח?\", הם שואלים כשהם מגיעים לקבלת ייעוץ, הדרכה או טיפול. \"תוך כמה זמן הוא יתחיל לישון לילה שלם?\"; \"תוך כמה זמן הוא יגמל מחיתולים?\"; \"תוך כמה זמן הוא יפסיק להתנגד ולהתעקש וישמע בקולי?\". הם רוצים תשובה. תשובה ברורה שמגדירה במדוייק את הזמן הקצוב. ורצוי שהזמן יהיה קצר ומהר ככל האפשר.\nאבל זה לא עובד ככה. אי אפשר לעבוד עם סטופר. לא עם ילדים, לא בענייני חינוך. אם\n(להתנהגויות\n\t לא רצויות של הילדים), הרי שכאן תתואר הסבלנות בחיוב רב. משום שתהליכים חינוכיים מצריכים זמן, מצריכים אורך רוח.\nבליבת התהליך החינוכי ישנו תהליך למידה: הפעוט או הילד לומד לוותר על התנהגויות לא רצויות קיימות ובמקביל רוכש לעצמו התנהגויות רצויות. שינויים התנהגותיים אלה זקוקים לזמן.\nבתהליך למידה קלאסי אנחנו מצפים להבחין בהתקדמות ברכישת המיומנות או ההתנהגות הרצויה. ואכן, אם התהליך מבוצע כמו שצריך על ידי המלמד הרי שבמרבית הזמן תהיה התקדמות. אנחנו יכולים לשער את מידת וקצב ההתקדמות באופן כללי בלבד, מפני שהדבר תלוי בכישורי ההוראה של הצד המלמד וביכולות הלמידה של הצד הלומד. ככל ששניהם טובים יותר - כך תהא הלמידה מהירה יותר.\nיחד עם זאת, למרות שבאופן כללי אמורה להתרחש התקדמות לאורך התהליך, הרי שלמעשה עשויות להיות הפוגות ואף נסיגות. הווה אומר - ההתקדמות ברכישת והפנמת ההתנהגות החדשה אינה מתרחשת בקצב אחיד. למעשה זהו תהליך \"מזוגזג\": חץ ההתקדמות נמצא בכיוון עלייה רוב הזמן ומראה על שיפור, אך פה ושם ישנן עצירות, דריכה במקום ולעיתים אף נסיגה. בסוף תהליך הלמידה והשינוי אנו נמצא במקום טוב בהרבה מאשר בתחילתו, אך קצב ההתקדמות אינו אחיד ופה ושם יש הפוגות ואף נסיגות.\nמה משמעות הדבר עבור הורה הנמצא בתהליך חינוכי עם ילדו? משמעות הדבר שהוא יחוש בשלב כלשהו שמתחיל לחול שינוי לטובה בהתנהגות בה ממוקד התהליך (למשל: התינוק מתחיל לישון לילה שלם, הפעוט שנגמל מחיתולים מצליח לעבור יום שלם מבלי שלכלכך את בגדיו בצרכיו,\nאו שחולף שבוע שלם מבלי ששני אחים יריבו). אם רק יהיה סבלני מספיק, יתמיד ולא ירים ידיים מהר מדי - ההורה יזכה לראות כיצד התנהגות הילד משתפרת. אבל אז, כאשר יתחיל להאמין שכל הקשיים מאחוריו - דווקא אז תחול האטה משמעותית בהתקדמות. הילד ידרוך במקום או גרוע מזה - פתאום ביום בהיר אחד תחול נסיגה בהתנהגות הרצויה והילד לא ימשיך ויתקדם כפי שעשה עד כה ואף לא יעמוד במקום אלא, שומו שמיים, הוא ייסוג להתנהגות הלא רצויה מן העבר.\nאם כך, מסתבר שבתהליך הפנמת התנהגות חדשה נסיגה (רגרסיה) היא דבר אפשרי ולעיתים אף צפוי. זה לא חייב לקרות, אך כשזה כן קורה – אל להורה להיבהל או להתייאש, שכן הוא עלול אז להרים ידיים ולשאול את עצמו לשם מה כל המאמץ. הנסיגה עלולה לרפות את ידיו ולגרום לו לחשוב שהמאמץ היה לשווא ושתהליך רכישת ההתנהגות החדשה ירד לטימיון.\nאך לא כך הדבר. מכירים את המשפט \"לפעמים זה נעשה יותר גרוע לפני שזה נעשה יותר טוב\"?. על ההורה להבין כי עצירה או נסיגה הם מרכיבים נורמליים בתהליך למידה תקין, בתהליך של הפנמת התנהגות חדשה. העצירה או הנסיגה אינן הוכחה לכך שמה שהוא עושה אינו הדבר הנכון או לחילופין שמשהו עם הילד שלו לא בסדר. תהליכי למידה לא תמיד מתקדמים חלק כמו שהיינו רוצים. ככה זה. לפיכך אסור להורה להתייאש: עליו להתמיד למרות הקשיים, להיצמד לתכניתו החינוכית ולמטרתו, לשנס מותניים ולהשקיע מאמץ נוסף על מנת לחצות בשלום את שלב הנסיגה (הזמנית) תוך מבט אופטימי קדימה, אל המטרה.\nיחד עם זאת, אם קורה שההורה חש שהבעיה נמשכת או אף מחמירה, למרות סבלנותו וסובלנותו לנסיגות בתהליך הלמידה, עליו לשקול פניה לייעוץ מקצועי."}
{"article_id": "0,7340,L-4121823,00.html", "header_title": "סמכות הורית: הילד עקשן? זה בגללכם", "full_text": "\"לא, את לא מבינה, הבן שלנו הוא ממש, אבל ממש, עקשן!\". כך מנסים ההורים המשוחחים איתי להסביר לי מדוע הם מתקשים ליישם הורות סמכותית. ברגעים האלו אני שואלת את עצמי עד כמה הילד הנדון הוא כזה במהותו וכמה מעקשנותו היא למעשה התנהגות נרכשת של לאור הוותרנות שהוריו מגלים בזמן שהם אמורים להציב גבולות.\nאם יש משהו שכמעט כל הורה יודע זה שהמרכיב ההכרחי בהצבת גבולות היא עקביות. זוהי מילת הקסם בהורות סמכותית. הקושי הוא לרוב בביצוע. האם צריך להסביר מה זו עקביות? דומה שכל אחד יודע שעקביות פירושה שההורה צריך להתמיד ולעמוד על דרישתו החינוכית בכל פעם שהנסיבות חוזרות על עצמן ומצדיקות זאת.\n\"תאסוף את הצעצועים\"; \"תיכנס להתקלח\"; \"הלילה אני לא מרשה לך לבוא לישון במיטה שלנו\"; \"אני לא קונה לך את זה\" ועוד ועוד. מי מאיתנו, ההורים, לא מכיר את הדרישות והאיסורים הללו? השאלה המתבקשת היא האם כשהילד יתעקש מספיק, לא יתייחס לבקשה, או ינדנד יבכה וישתולל מספיק - האם אז ההורה יתקפל ויוותר על החלטתו החינוכית? במידה וניסיונו של הילד לימד אותו שההורה אינו עקבי ואינו אמין, הרי שאנו עוסקים בילד שכבר חושל דיו להתנגד לדרישות הוריו והוא יודע מה לעשות על מנת \"לשבור\" אותם. לבטח ההורה לא התכוון לחשל באופן כזה את הילד, אולם בכל פעם שההורה ויתר או חזר בו מדרישתו בשל אי שיתוף פעולה או התנגדות מצד הילד - באותו רגע הוא תרם שלא במתכוון לחישולו של הילד.\nחשיבותה רבה ביותר משום שמשמעותה עבור הפעוט היא תחושה של ביטחון ושליטה בתוך עולם לא ברור, מרובה באי וודאויות. עבור הפעוט העולם הוא עניין מורכב במקרה הטוב וכאוטי במקרה הפחות טוב: הכול חדש ולא מוכר וחוקי המשחק אינם נהירים לו. הפעוט הסקרן צמא לחקור ומנסה להבין את תעלומת העולם סביבו: כיצד הוא מתנהל, מה מותר ומה אסור ומי מחליט על כך.\nלצד הצורך החזק הזה לחקור ולהבין סדרי עולם, מסתתר צורך עז לא פחות בביטחון, אותם משרים הידוע והמוכר. ביטחון זה נובע מהיכולת לצפות מראש את העומד להתרחש. דוגמה בסיסית ביותר לכך בחיי הפעוט היא סדר יום קבוע, פחות או יותר, החוזר על עצמו (למשל, תמיד אחרי האמבטיה הולכים לישון). ככל שדברים חוזרים על עצמם שוב ושוב, כך הם הופכים להיות הרגל, משהו מובן מאליו שאין לגביו שאלות או צורך בבירור. ההרגל הופך להיות מופנם ורבים מההרגלים הללו מבוצעים בהמשך על ידי הילד באופן כמעט אוטומטי.\nהדוגמה הטובה ביותר היא חגורת הבטיחות במכונית. רוב הילדים אשר הורגלו, מיום היוולדם כמעט, להיות חגורים במושב הבטיחות, יכנסו ללא וויכוח לכיסא גם כשימלאו להם שנתיים ושלוש, ובגיל בוגר יותר אף יחגרו את עצמם עוד לפני שיתבקשו לעשות כך. הסיבה: באופן העקבי ביותר חזרו וחגרו אותם בעבר כך שהנוהל הזה הפך לאוטומטי כמעט. הורים יודעים לספר שאם קרה והם נכנסו למכונית והתעכבו לחגור את הפעוט אזי הוא עצמו האיר את עיניהם והעיר להם על כך.\nזוהי הוכחה עד כמה העקביות משתלמת ועד כמה היא נוחה ומקלה על ההורים. אך לא רק על ההורים היא מקלה: העקביות מורידה מהילד עצמו נטל כבד ומיותר של התעסקות בבדיקת גבולות. מורידה נטל מהילד?! כן, כן, לא התבלבלתי: לעיתים בדיקת גבולות בלתי פוסקת של ילדים (כמו אצל הילד ה\"ממש, אבל ממש, עקשן\") היא סוג של נטל על עצמם (בשונה מהנטייה הטבעית שלנו להתרכז בנטל שזה יוצר להורה). זאת מפני שלחוסר מזלם של ילדים אלה במערכת היחסים שלהם עם הוריהם הם אף פעם לא יודעים לצפות וכיצד ההורה יגיב על בדיקת הגבולות שלהם - האם יחייך הפעם ו'יחליק' את העניין או שמא יעמוד על דעתו ולא יוותר? ואז ילדים אלה נדחקים למקום בו הם נאלצים שוב ושוב לחזור על התנהגותם הלא רצויה, רק משום שהם אינם מסוגלים לצפות את התנהגותם הלא עקבית של הוריהם.\nאך לא רק עקביות חשובה בתהליך בניית והצבת הגבולות. גם אמינותו של ההורה חשובה ביותר. הילד צריך ללמוד מנסיונו שכאשר ההורה אומר, דורש או אוסר דבר מה - זה אכן קורה. הילד לומד להעריך את דברי ההורה ולהבין שההורה אכן מתכוון לדבריו ושרצונו של ההורה יתממש, ויהי מה. לילד שגדל ומתנסה בזאת שוב ושוב יש ידיעה ברורה ומופנמת לגבי סמכותו של ההורה, הנובעת מיכולתו לסמוך על מה שההורה אומר.\nאמינותו וסמכותו של אדם נקבעת על פי יכולת האחר להאמין בו ולסמוך עליו. הורה צריך לשאול את עצמו האם הוא נתפס כאמין בעיני ילדו. האם הניסיון של ילדו עד כה לימד אותו שאפשר לסמוך ולבטוח בהורה? האם הילד יודע שמילה של ההורה - זו מילה?\nחוויות העבר של הילד יצרו אצלו תשובה המבוססת על ניסיונו. עד כמה בעבר, כשההורה דרש דבר מה, אסר איסור כלשהו או סרב לגחמותיו של הילד - הוא עמד על דעתו ולא שינה אותה למרות הלחצים שהילד הפעיל עליו? או שמא זהו הורה מהסוג הזורק מילים, הבטחות או איומים - אך בסופו של דבר לא אוכף את החלטותיו על ילדו? אם על פי רוב האפשרות השנייה היא שקורית בסופו של דבר, על ההורה להבין כי כך הוא עצמו, במו התנהגותו, פוגע באמינותו שלו בעיני הילד ובכך מחליש את סמכותו בעיניו.\nעקביות ואמינות כדאי מאוד ליצור כבר בינקות המוקדמת, אף לפני גיל שנה. העקביות תיווצר על ידי בניית סדר יום קבוע, פחות או יותר, לתינוק: בניית מספר \"עוגנים\" לאורך היום שלא משתנים ושאליהם התינוק מתרגל, כמו סדרי הארוחות, זמני השינה, שעת האמבטיה ושעת ההשכבה. כמובן שבבניית ה\"עוגנים\" הללו רצוי שההורה יתחשב הן בצרכיו של התינוק והן בצרכיו שלו עצמו ושל שאר בני המשפחה. אמנם לא כל יום זהה במדוייק לקודמו, אך מספר נקודות אחיזה קבועות יוצרות סדר חיצוני בעולמו של התינוק, אשר משפיע לטובה על יצירת תחושת סדר פנימי בנפשו.\nגם את האמינות רצוי להתחיל להבנות כבר בשנת חייו הראשונה של התינוק. כשהתינוק מגיע לגיל הזחילה זהו על פי רוב גם הגיל בו הוא יתחיל לשמוע איסורים שונים כגון \"לא לגעת בעציץ\" או \"אסור\" כשיזחל ויושיט ידו לשקע או לתנור. הדרך בה ההורה ינהג בשלב זה תקבע את היסודות למידת אמינות דבריו בעיני התינוק. הורה שיאמר \"לא לגעת בעציץ!\" אך ימשיך לשבת על הכורסה, ללגום בנחת מכוס הקפה שלו, תוך שהוא מחייך בחיבה לתינוק הממרה את פיו - לא בונה אמינות בהתנהגותו. רוב הסיכויים שהתינוק (או שנה שנתיים מאוחר יותר – הפעוט), לא יתרגש מדי מדברי ההורה וימשיך בהתנהגותו.. אם לומר זאת במילים בוטות: הפעוט \"לא שם\" על ההורה שלו, לא מתרגש ממנו, לא לוקח לתשומת לבו את דבריו ולכן גם לא משנה את התנהגותו.\nלעומת זאת, אם כבר בשנת חייו הראשונה התינוק חווה שבכל פעם שההורה אומר דבר מה זה אכן מה שמתרחש - נצרב במוחו הקשר האמיץ הזה בין דברי ההורה לבין השפעתם על התנהגותו. לדוגמה: \"לא לגעת בעציץ\" – יאמר תוך שההורה ניגש אל התינוק, מזיזו ומרחיקו מהעציץ. וכשתינוק, שאלו חוויותיו, גדל ונעשה לפעוט - הניסיון שרכש לימד אותו שכשההורה הורה לו דבר מה – הדבר אכן תמיד התרחש הלכה למעשה. ובהגיעו, למשל, לגיל חמש, כשיתבקש לעשות דבר מה או להפסיק התנהגות מסוימת - מירב הסיכויים שיציית להורה משום שבהסתמכו על ניסיונו ברור לו שמה שההורה אומר – אכן חייב להתרחש.\nיש לכך שלוש סיבות עיקריות:\nלמרות קשיים אלו הורים טובים יכולים לשפר את התנהלותם החינוכית וללמוד להציב גבולות. בידי ההורה היכולת לשנות את מצב העניינים ולהחזיר את המושכות לידיו. באחד ממפגשיי עם אמא לילדה בת ארבע סיפרה לי האם כי היא משתדלת להימנע מלקחת עמה את ביתה לקניות בסופר בגלל \"ההצגה\" המבישה שזו נוהגת לערוך לה שם. הנחיתי את האמא שבשבועות הקרובים תמשיך ותעשה את קניותיה האמיתיות בגפה, ואת הילדה תיקח עמה לסופרמרקט בפעמים אחרות, רק לצורך האימון. האם הונחתה לומר לילדה ביציאתן הבאה מהבית: \"היום תבואי איתי לקניות, אבל לא קונים שום הפתעה בסופר. את תלכי לידי בשקט, ואם תתחילי לצעוק ולבכות - אנחנו נחזור מיד הביתה\".\nכצפוי, ביום הקניות-לכאורה הבא לא עברו דקות ספורות מכניסתן לסופרמרקט והילדה החלה לבקש דברים שונים. כשאימה סירבה פצחה כדרכה \"מלכת הדרמה הקטנה\" בהצגה של בכי וצעקות. באופן מיידי עזבה אימה את עגלת הקניות, אחזה בידה של הקטנה ואחר כבוד הובילה אותה החוצה מהחנות היישר הביתה, תוך שהיא מזכירה לה את האזהרה שקיבלה לפני יציאתן מהבית.\nכצפוי הזאטוטה הייתה בהלם. היא לא הורגלה לרמת אמינות שכזו מאימה, שכן בעבר כשהאם אמרה או איימה - היא לא עמדה במילתה, וברוב המקרים אזהרותיה לא מומשו והילדה השיגה את שלה בעקבות הסצנות המביכות. מובן שהיה צורך בעוד שתיים-שלוש יציאות לקניות מבוימות, שהתנהלו באותו אופן עקבי ואמין, עד שהילדה הבינה והפנימה את כללי המשחק החדשים - את הצבת הגבולות. מעתה יכלה האמא לקחת איתה את ביתה לקניות מבלי לחשוש מהבושות שהילדה תעשה לה בחנות. היא הצליחה לשקם את העקביות והאמינות שלה."}
{"article_id": "0,7340,L-3372866,00.html", "header_title": "מזון בריא - כבר מהחודשים הראשונים", "full_text": "כל אמא מוטרדת מנושא התזונה של ילדיה. בעידן שבו המאכלים שאנו אוכלים בילדות עלולים להשפיע על התפתחות מחלות שונות בבגרותנו - כמו מחלות לב וכלי דם, ואפילו התפתחות מחלות סרטן שונות - הפתיתים והשניצל הוותיקים נראים לעתים כמו אויבי העם.\nמדריך בישול חדש לתינוקות ולילדים, \"לאכול נכון מהרגע הראשון‭,\"‬ מציע להורים אופציה שפויה להכנת תפריט בריא וגם טעים לילדים מהרגע שבו הם עוברים למזון מוצק. הרעיון העומד בבסיס הספר גורס שילד שתזונתו תהיה מבוססת על \"מזון בריאות\" מגיל צעיר, ולא יתרגל למזון מעובד, מלוח או מתוק מדי, עתיר בשומנים מזיקים, יגדל על תפריט מזין ועשיר ויקבל מתנה לחיים: את הבריאות שלו.\nלהתרגל לטעם הזר\nשתי המחברות, הילה נוה ויפה פרנקל לא מדברות באוויר. הילה חינכה על עקרונות המזון הבריא את בנה הבכור, אופק, שניזון משלוש ארוחות כיד המלך, כולן על טהרת הטבע, ויפה העבירה למטבח הבריא משפחה הכוללת חמישה ילדים מגיל עשר ומעלה, שהיו רגילים לאוכל ביתי רגיל ושמן.\n\"צריך להתאמץ להרגיל את הילדים לאוכל חדש‭,\"‬ אומרת הילה. \"כל ילד צריך לטעום אוכל חדש לפחות עשר פעמים, עד שהוא מתרגל לטעם הזר. אופק ממש לא אהב בהתחלה לאכול ירקות, אבל לא התייאשתי. כל בוקר הייתי שמה לו על הצלחת ירקות, עד שהוא התרגל לטעם, והיום הוא אוכל סלט עם ירקות שורש, שמן זית, לימון ודבש. זה הסלט החביב עליו‭.\"‬\nכחלק ממהפך הבריאות שעבר על הבית, העבירה הילה גם את גן הילדים שבו לומד אופק לתפריט בריא. \"ההורים תמכו ולגננת יש ראש פתוח‭,\"‬ היא אומרת. \"היום הם אוכלים אורז מלא, פסטה מחיטה מלאה, הרבה קטניות, כמו עדשים ושעועית. נכון שיש גם קוסקוס לבן וקציצות מטוגנות, אבל זה הרע במיעוטו‭.\"‬\nהכלים, השיטות והמאכלים\nב\"לאכול נכון מהרגע הראשון‭)\"‬הוצאת \"קווים‭,(\"‬ שיימכר בחנויות הספרים, בבתי־טבע ובבתי המרקחת, מסבירות המחברות על אבני הבניין של הגוף, ומרחיבות בנושא הבישול הבריא. לדבריהן, בישול מהיר בטמפרטורה נמוכה עדיף על בישול ממושך בטמפרטורה גבוהה. הכלים העדיפים לבישול הם כלים העשויים מנירוסטה, זכוכית, וסלסילות אידוי מבמבוק וברזל. חשוב להקפיד שלא להשתמש בטפלון שרוט, בכלי אלומיניום, כולל כלים חד פעמיים ונייר אלומיניום, מפני שהמתכות עוברות למזון.\nשיטות הבישול המומלצות לפי הספר הן אידוי בסלסילה או בסיר - שיטה המשמרת את רוב הוויטמינים והמינרלים, הקפצה - השומרת על הערכים התזונתיים של המזון, בישול במים - בתנאי שמשתמשים באש נמוכה ומשתמשים גם במי הבישול אליהם עברו הוויטמינים והמינרלים בבישול, ואפייה בחום נמוך - עד 180 מעלות ולא לזמן ארוך. מומלץ להימנע מטיגון, צלייה, גריל, עישון ואפייה בחום גבוה. עוד הן ממליצות להשתמש במוצרים אורגניים, כמו ביצים, עוף, פירות וירקות, אשר אינם סופגים את חומרי הדישון וההדברה שבאמצעי הגידול הרגיל.\nנוה ופרנקל כותבות בספרן שבחודשים הראשונים, כאשר טועמים את הטעימות הראשונות, אין צורך לתבל את המזון. חשוב שהתינוק ילמד להכיר כל פרי וכל ירק בטעמו הטבעי. בשלב מאוחר יותר, כשרוצים להעשיר את המזון בטעמים, אפשר להשתמש בכמות קטנה מהתבלינים הבאים: כורכום, קארי, כמון, פפריקה מתוקה וקינמון. כמו כן, אפשר להעשיר מתכונים על־ידי הוספת ירקות שורש או עלי תבלין, הנחשבים לעשבי מרפא ותורמים רבות למניעת מחלות‭.\"‬\nהמחברות קוראות שלא להשתמש בסוכר לבן, אלא להמתיק את המזון באופן טבעי על־ידי מולסה, סירופ מייפל טבעי, סילאן טבעי, סטיביה, תרכיזי פירות טבעיים, מיצי פירות ופירות מרוסקים ודבש. \"יש לזכור שהטעם המתוק הוא טעם נרכש. התינוק רגיל למתיקות החלב העדינה, ולכן אין צורך בהמתקה מרובה של המזון\".\n‬\nקרוב לטבע, קרוב לבית\nהחברות בין נוה ‭(32)‬ לפרנקל ‭(61)‬ נולדה במהלך לימודי התזונה הטבעית במכללה פרטית בתל־אביב, אליה עברה נוה אחרי שהתחילה ללמוד ביולוגיה באוניברסיטה והחליטה שהייעוד שלה בחיים הוא ריפוי באמצעות מזון.\nפרנקל הגיעה לתחום בדרך הקשה, אחרי שסבלה ממחלות קשות כל חייה, בהן אסטמה ומחלת לב. בשלב מסוים הגיעה למטפלת בשיטת מונו־דיאט, הממבוססת על מספר מצומצם מאוד של מאכלים. היא ניזונה בעיקר מאורז אורגני מלא, שמן זית וירקות ירוקים, ומצבה השתפר פלאים.\n\"הרעיון של הדיאטה הוא להקל על מערכת העיכול, כדי שהאנרגיה שהגוף מקדיש לעיכול של אוכל לא בריא תופנה למקומות אחרים בגוף ותסייע לתהליכי הריפוי‭,\"‬ אומרת פרנקל. ההצלחה של הטיפול הובילה גם אותה ללימודי תזונה טבעית, שם פגשה את הילה. למרות הבדלי הגילים בין השתיים הן התחברו מיד. \"יש הרבה אהבה בינינו‭,\"‬ מחייכת נוה.\nהרעיון מאחורי דרך התזונה הטבעית גורס שכדאי לאכול את המזונות בדרך הקרובה ביותר לזו שהם מופיעים בה בטבע. זה אומר שמזון מעובד, מטוגן ומבושל יוצא מהתפריט היומי לגמרי. את מקומו תופסים ירקות, פירות, דגנים ושמנים טבעיים. בפועל, המהלך משאיר מעט מאוד אוכל שמותר לאכול.\nהתפריט היומי של הילה כולל פירות לארוחת בוקר, בצהריים סלט עם נבטים ועדשים ולעתים דגן או קרקר טבעי, ואחר־הצהריים שוב קרקר שהכינה לבד. ביצים ובשר לא נכללים בתפריט. התפריט של יפה, החולה בסוכרת, לא נשמע מפתה בהרבה, וכולל סלט ירקות קטן בבוקר עם מעט לחם שהיא אופה בבית, סלט גדול עם נבטוטים וטחינה לארוחת הצהריים ופרי וירקות מוקפצים עם דגן כמו קינואה לארוחת ערב.\nהרעיון לספר המשותף עלה לפני שלוש שנים. עם לידת בנה הבכור חיפשה הילה ספר בישול העוסק בתזונת ילדים. \"חטפתי שוק ממה שמצאתי‭,\"‬ היא אומרת. \"כי בכל המתכונים שהופיעו בספרים נעשה שימוש בקמח לבן, סוכר, והרבה טיגון. אף אחד מהספרים שמצאתי לא התאים לצרכים שלי ולהחלטה שלי לגדל את בני על מזון בריאותי‭.\"‬\nהשילוב עם יפה‭\" ,‬בשלנית מעולה‭,\"‬ הוליד 150 עמודי מתכונים קלים להכנה המיועדים לבני כל הגילים, ומבוססים על מצרכים פשוטים וזמינים, שאפשר לקנות בחנויות ליד הבית. \"לא רצינו שמי שרוצה לבשל תצטרך לבלות יום שלם בנסיעות לשוק‭,\"‬ אומרת יפה. \"את רוב המוצרים אפשר לקנות בסופר או בחנויות הטבע. זה לא ספר של שפים. המתכונים פשוטים וקלים להכנה ואין צורך לבלות שעות במטבח כדי להכין ארוחה בריאה\".\n‬\nאוכל שילדים אוהבים\nלדבריהן, כל המתכונים שמופיעים בספר נוסו על ילדים שאהבו אותם. \"מאוד חשוב לנו להדגיש‭,\"‬ אומרת הילה, \"שלא כל המתכונים הם בטעם שאנחנו רגילים לאכול. למשל, עוגת הגזר שלנו פחות מתוקה מהעוגה הרגילה שקונים בקונדיטוריות, שיש בה הרבה שמן וסוכר\".\n\"בחוץ הם אוכלים מה שיש, כדי לא לתת להם הרגשה של תסכול. בסופו של דבר, מה שמשנה זו השגרה בבית‭.\"‬\nבהתחלה בישלתי חצי־חצי - חצי מהמרכיבים היו רגילים, וחצי בריאים, כדי להרגיל אותם לטעם. עם הזמן למדתי פטנטים שונים לשיפור הטעם, כמו להשרות אורז מלא במים לפני הבישול, דבר שמאוד מרכך אותו. בשלב מסוים הם כל־כך התרגלו לאוכל שאני מכינה, שהיום הם לא נוגעים בסוכר ובקמח לבן‭.\"‬\n\"הכי חשוב - לא להתייאש. גם אם זורקים כמה פעמים לפח, צריך להמשיך להכין את האוכל הבריא, ובינתיים להכין מנות קטנות, עד שיתרגלו‭.\"‬\n\"ממתקים זה לא בריא. ילד לא צריך ממתקים. במקום זה אפשר לתת חטיפים טבעיים שונים, כדורי תמרים, מקלוני בייגלה, רולדת פתי־בר מקמח מלא וחרובים‭.\"‬\nיש אוכל בריא שהוא לא יקר, כמו קטניות, גריסים או קוואקר. בסופו של דבר, בחישוב לטווח ארוך, גם תרופות ורופאים עולים הרבה כסף, כך שאוכל בריא בסופו של דבר יוצא הרבה יותר זול‭.\""}
{"article_id": "0,7340,L-4229195,00.html", "header_title": "הטריק שיעזור לכם לשכנע את הילדים לאכול בריא", "full_text": "בשנים האחרונות הפך תחום הבישול לפופולרי במיוחד וחדר לכל אמצעי תקשורת. האוכל הוא כבר לא צורך בסיסי בלבד, אלא מרכיב מרכזי בתחום הבידור והפנאי שלנו. שפים שבעבר הסתתרו במטבח בין הסירים והמחבתות עברו לקדמת הבמה וזוכים כיום לחשיפה עצומה וכיסוי תקשורתי של סלבריטאים.\nבמקביל, היצע המזון העצום, בעיקר של מזון מעובד, חסר ערכים תזונתיים וזול יחסית, פוגע בתזונה של כולנו - החל בילדים קטנים ועד לאחרון המבוגרים. תופעות של השמנה ורגישות למוצרי מזון שונים הופכות לשכיחות יותר ויותר ואם בעבר התמודדות עם בעיות השמנה ותזונה הייתה נחלתם של מבוגרים, היום הבעיות מתחילות בגילאים צעירים מאוד. בבתי ספר יסודיים ואפילו בגני ילדים ניתן לזהות בקלות אחוז גדול מהילדים שסובלים מבעיות תזונה.\nבשל עובדה זו הוגדרה בכל העולם ההשמנה כמגיפה וברור שאנחנו חייבים לבצע שינוי. השאלה היא רק איך.\nהפתרון הוא פשוט למדי: תנו לילדים להכין את האוכל בעצמם. אלה לא חייבים להיות \"מתכוני ילדים\", דוגמת פיצה ועוגיות, אלא מתכונים של ממש כמו סלט קינואה עם חמוציות, מרק מינסטרונה ודומיהם. לאחר שמסבירים לילדים בקצרה על המתכון מתחילים לעבוד איתם על הרחבת קשת הטעמים שלהם, כאשר בכל שלב חושפים את הרכיב הבא, נותנים עליו הסבר קצר, הילדים מריחים, נוגעים וטועמים בעצמם. כשהם אלו שמכינים את המנה, הילדים פתוחים יותר להתנסויות חדשות, הם סקרנים מטבעם וחומות הסירוב במקרים רבים נעלמות. ככל שמתקדמת הפעילות הם מעיזים יותר ומנסים יותר, ובסופו של דבר הם גם יאכלו את המנה הסופית מכיוון שהם יודעים בדיוק מה נכנס לתוכה.\nכדי להבהיר עד כמה הגישה של הילדים משתנה הדוגמה הטובה ביותר היא בצל יבש. נסו לשאול את הילדים מה הטעם שלו. התשובה ב-99% מהמקרים תהיה \"חריף\". התשובה הזו מגיעה, דרך אגב, מכם. זה מה שלימדתם את הילדים. אבל אם תחתכו חתיכה קטנטנה של בצל ותטעמו תגלו כי הבצל מאוד מתוק, כיוון שיש בו הרבה סוכר (וכן, גם קצת חריפות). עכשיו נסו להציע לילדים לטעום – יש סיכוי שהם ינסו וילמדו משהו חדש.\nואם זה עובד עם בצל, למה שזה לא יעבוד עם כוסברה, סלק, קינואה, תרד ועוד?\nחשוב לציין שבניסיון שלנו לגרום לילדים לאכול בריא, אל לנו להפוך את הנושא לזירה של מאבק כוחות בין ההורה והילד, כיוון שזה יוביל לתוצאה ההפוכה. לעומת זאת, על ידי הכנת מזון משותפת כולם מרוויחים: זמן איכות משותף עם הילדים, גאוות הכנת הארוחה המשפחית, ארוחה מושקעת בזמן קצר וסיכוי רב יותר לטעימת המזון על ידי הילדים.\nנקודה חשובה נוספת היא שתפקיד ההורים לחשוף את הילדים לאכילה של מזונות בריאים. הם האחראיים על המזון עולה על שולחן האוכל ועל הגשת מזון מכל קבוצות המזון. גם אם הילדים לא אוכלים ירקות או סלט, אורז מלא או לחם מחיטה מלאה, המסר שעובר יום אחרי יום על השולחן הוא שמזונות אלו הם דוגמה למזון בריא, הנושא מחלחל ובסופו של דבר הם לומדים מהדוגמה של ההורים ומחקים אכילה בריאה זו.\nכמובן שיש חשיבות רבה גם לארוחה משפחתית משותפת לפחות פעם אחת ביום. ארוחה כזו מאפשרת זמן איכות משפחתי, שיחה מעניינת ובעיקר הזדמנות ללמד את הילדים נימוסי שולחן ותזונה מאוזנת ובריאה. הכנת המזון ביחד, מתן תפקידים של עריכת השולחן, חיתוך סלט והכנת סלט פירות - מגבשת את המשפחה ומעצימה את החוויה של הארוחה המשפחתית.\nהלבישו את הילדים בסינר ואף בכובע שף ליצירת האווירה.\nמבחירת המנה שתכינו, דרך בחירת מוצרי המזון ואיסופם מהמקרר והארונות במטבח ועד נטילת חלק פעיל בשלבים שונים בהכנה.\nהרחיקו מהילדים סכנות אפשריות כמו סכינים ומכשירי חשמל, אך אפשרו להם להכין חלק מהמתכון.\nככל שתתחילו את הפעילות עם הילדים בגיל צעיר יותר הם ילמדו לאהוב את חוויית\nהבישול ועל פני זמן יוכלו להיחשף לחלקים נוספים בתהליך ההכנה.\nבמהלך ההכנה מומלץ ללמד מעט את הילדים על המוצרים השונים שמרכיבים את המנה, למשל ערכיהם התזונתיים, סגולותיהם וכד'.\nבהתחלה אפשר להכין עם הילדים מתכונים שהם יותר אוהבים (כמו פיצה ועוגיות) ולהתקדם למתכונים מורכבים יותר, ובריאים יותר.\nילדים שלוקחים חלק בבישול מכירים יותר מוצרי מזון, פתוחים יותר להתנסות במוצרים, טעמים וריחות חדשים וכתוצאה מכך גם אוכלים מגוון יותר."}
{"article_id": "0,7340,L-4207726,00.html", "header_title": "\"הצילו, גנב!\":  7 דרכים להתמודד עם חרדות ילדים", "full_text": "ההורים של נועם (שם בדוי) בן השמונה הגיעו אליי לטיפול אובדי עצות. \"הילד שלנו מקסים, חכם, חברותי, עצמאי. אבל מאז שפרצו לדירת השכנים שלנו לפני שלושה חודשים הוא לא מוכן להישאר לבד בחדר. אפילו בתוך הבית אנחנו צריכים ללוות אותו. במקלחת אנחנו צריכים תמיד להיות איתו ואם לא - הוא צועק ובוכה. הוא לא מוכן לישון לבד ומגיע אלינו למיטה כל לילה\".\nלשאלתי מה מפחיד אותו הם סיפרו כי נועם מפחד שגנבים ייכנסו אליהם הביתה ויעשו לו משהו רע. \"זה לא עוזר שאנחנו מבטיחים לו שלא ייכנסו גנבים. הוא ממשיך לפחד מזה כל הזמן ואנחנו מרגישים שהבית כל הזמן עומד סביבו. אנחנו לא יודעים מה לעשות כדי לעזור לו\".\nילדים רבים מפחדים מגנבים שיפרצו לביתם. בדרך כלל הם חוששים מכך שהגנבים גם יפגעו פיזית בהם או בבני משפחתם. נתחיל בכך שמדובר בפחדים טבעיים - כולנו למעשה חוששים מגנבים - אך לעתים פחד זה משפיע באופן עוצמתי על הילד. לעתים הוא אף מסרב להיות בשירותים או במקלחת לבד, בודק שוב ושוב שהחלונות והדלתות נעולים, אינו מסכים להישאר לבד בחדר בבית ומתקשה להירדם ללא אחד ההורים. פעמים רבות חשים ההורים חסרי אונים, שכן אין הם יכולים להתחייב בפני הילד ש\"זה לא יקרה\". גנבים באמת יכולים לפרוץ הביה, ולצערנו זה קורה לא מעט.\nהפחד מתעורר לעתים קרובות בשעות הלילה, בחושך. זאת משום שאנחנו נוטים להסתמך על חוש הראייה יותר מעל חושים אחרים. אם אנחנו לא רואים, כיצד נדע מה מתרחש ומה עלינו לעשות? תחושה זו מלווה בתחושה לא נעימה נוספת, תחושה של חוסר שליטה, המלווה אצלנו באופן טבעי בחרדה. בנוסף, חושך מסמל פעמים רבות את השקט. נגמרה המולת היום, אין עשייה חיצונית - וההתכנסות פנימה מאפשרת כניסה לעולם פנימי דמיוני, שעלול להיות מאיים ומבהיל.\nהעולם הפנימי אצל ילדים הוא עולם עשיר, ולעתים הם מתקשים להבחין בין מציאות לדמיון. מנגנוני הוויסות העצמי אינם מפותחים דיים ולכן הם פונים למנגוני הוויסות שהם מכירים: ההורים ובקשת עזרה \"מבחוץ\".\nההורים של נועם העלו בפגישה מספר שאלות: \"אנחנו רוצים להקל על בננו, מטבע הדברים. אבל לפעמים אנחנו שואלים את עצמנו האם הוא באמת מפחד או שזה מין פינוק? האם זה נורמלי שהוא ככה מפחד? האם עלינו ללחוץ על נועם שיתגבר או דווקא להרפות ולתת לזמן לעשות את שלו? והאם זה נכון שהוא יישן איתנו במיטה כשהוא חושש?\".\nביטוי של פחד הוא התנהגות נורמטיבית לחלוטין בגילאי הילדות. יש לו רכיב הישרדותי: הילד לומד כך מה מסוכן וממה עליו להיזהר. חרדה, לעומת זאת, היא מצב של העצמת הפחד לממדים חריגים, ועלולה לבוא לידי ביטוי במספר מישורים:\nלמשל, כאשר הילד מדבר שוב ושוב באופן תדיר ויומיומי על הפחד שלו מגנבים.\nכגון דופק מואץ, קשיי נשימה, הזעה, כאבי ראש וכאבי בטן.\nילדים נוטים לברוח ממצבים שבהם הפחד עלול להתעורר (כגון לישון לבד), מתרגלים להיעזר בהוריהם כמקור להרגעה ומתקשים לתפקד בלעדיהם.\nבבית, בגן או בבית הספר כתוצאה מהחרדה.\nבמצב כזה מומלצת פנייה לאיש מקצוע למטרת ייעוץ או טיפול על מנת להקל על המצוקה של הילד ומשפחתו. הטיפול היעיל ביותר להפרעות חרדה אצל ילדים הוא טיפול התנהגותי-קוגניטיבי ממוקד, אשר מסייע לילד ולהוריו במתן כלים שונים לווסת את רמת החרדה, כמו מתן מחשבות חלופיות למחשבות מפחידות; לימוד הפחתת תסמינים גופניים; הפסקת הימנעויות והעלאת רמת תפקוד.\nחוקרים חלוקים בדעה האם נכון שהילד יישן במיטת ההורים. נראה כי החסרונות במקרה זה עולים על היתרונות: הילד אינו מפתח מנגנוני הירדמות עצמאיים ומנגנוני וויסות עצמי. בנוסף, שינה במיטת ההורים מהווה \"רווח ראשוני\", הילד נמנע מהתמודדות עם הפחד, וכן \"רווח משני\"- קבלת תשומת לב מההורים. התמודדות עם חרדה ופיתוח מנגנוני ויסות עצמי חשובים מבחינה התפתחותית ויסייעו לילד לעמוד מול פחדים וקשיים בעתיד.\nבמקרה של נועם סיפרו ההורים כי הוא מבקש לישון במיטתם כל לילה. גם אם הוא נרדם במיטה שלו - הוא מגיע למיטתם וישן איתם עד הבוקר. החלטנו יחד עם נועם על תוכנית הדרגתית להחזרתו למיטה שלו. ההורים גם סידרו מזרן ליד מיטתם, כך שכאשר הוא מגיע באמצע הלילה הוא יבין שעליו לישון על המזרן ולא במיטתם (ובכך ליצור הפרדה ראשונית).\nלאחר כשבוע יצרנו הפרדה נוספת: כאשר הילד מגיע למיטה, אחד ההורים מחזיר אותו למיטתו ונשאר לידו בשקט עד שהוא נרדם. אחר כך סיכמנו כי ההורה יחזיר את נועם למיטתו וימתין לידו עשר דקות בלבד. ככל שהתוכנית המשיכה, ראינו כי ההתעוררויות של נועם פחתו באופן משמעותי, וכי הוא מצליח לישון ברציפות. בתוכנית שמנו דגש על חיזוקים מילוליים, ההורים שיבחו את נועם על מאמציו לישון לבד. התוכנית כללה גם טבלת מדבקות, שבה ההורים ממלאים בכל בוקר מדבקה אם נועם עמד בתוכנית, ולאחר צבירת שבע מדבקות קיבל פרס - פעילות משפחתית משותפת לפי בחירתו. תוכנית זו הגבירה את המוטיבציה של נועם, יצרה אצלו תחושת הישג והעלתה את דימויו העצמי.\nומה עושים הלאה? כיצד מקלים על מצוקת הילד? להלן מספר טיפים להתמודדות עם פחדים בכלל, ופחדים מגנבים בפרט:\nחשוב לדעת לזהות את סימני החרדה האופייניים לילדכם, הן במישור הגופני והן במישור הרגשי. הכרות זו מאפשרת לזכור שהמצב הלא נעים אותו חווה הילד אינו מסוכן לבריאות, אלא משקף את העובדה שהוא מצוי בחרדה. הזיהוי המוקדם גם מאפשר התמודדות מוקדמת, לפני שהחרדה מתגברת.\nעלינו לזכור שהפחד מגנבים הינו טבעי לחלוטין ולא להיבהל ממנו. אנחנו משמשים מודל לילדינו ואם נגיב לפחד בלחץ ובחרדה \"נעביר\" תחושות אלו גם לילדינו. בנוסף, מומלץ שלא לומר \"זה כלום, זה שטויות\", משום שהילד עלול לחוש בדידות ואף אשמה על פחדיו. תחת זאת, כדאי להגיד לילד שהפחד מגנבים הוא דבר טבעי ושהרבה ילדים פוחדים מכך; לשקף לו את תחושתיו (\"אני רואה שזה מפחיד אותך\") ולשדר לו לגיטימציה וקבלה (\"אני מבינה שככה אתה מרגיש\"). כדאי לשאול אותו מה יכול לעזור לו להירגע, שכן הילד יודע טוב מכולם מה עוזר לו, ובמקביל לכך מחזיר אליו את תחושת השליטה, באופן שמפחית חרדה.\nהחרדה היא הרגשה מאוד לא נעימה ויש ילדים שמאוד נלחצים כשהיא מופיעה. הבעיה היא שכאשר אנו נלחצים מההחרדה היא רק גוברת. חשוב מאד לזכור שלמרות שהחרדה היא חוויה לא נעימה, היא לא יכולה לגרום לנו נזק. בנוסף, החרדה נמשכת זמן מוגבל ואחר כך היא עוברת מעצמה. היא לא יכולה להישאר הרבה זמן, הגוף שלנו פשוט לא יאפשר את זה. למעשה, לחרדה יש צורה של גל: בדקות הראשונות היא עולה, אך אחרי שהיא הגיעה לשיא שלה היא מתחילה לרדת מעצמה. מהניסיון שלנו, זה עוזר להגיד לעצמנו ולילד שעוד מעט החרדה תפחת ובסוף היא תעלם.\nכדאי לשמור על שגרת ערב קבועה, הכוללת למשל ארוחת ערב, מקלחת, סיפור לפני השינה והירדמות. אפשר לקנות לילדיכם בובה אותה הוא יבחר, אשר תפקידה \"להגן\" עליו בלילה, ו/או להדליק אור קטן ליד מיטתו.\nהחרדה גוברת כאשר הגוף שלנו מתוח ומכווץ מאוד. לעומת זאת, כאשר השרירים שלנו רפויים והגוף שקט אנחנו מרגישים רגועים יותר. אחת הדרכים להפחית את החרדה היא ללמד את ילדיכם לנשום לאט ולהרפות את השרירים. אפשר להציע לילד לשכב ולשמוע מוזיקה מרגיעה או לחבק אותו ולהגיד דברים מרגיעים ונעימים.\nהחרדה מתעוררת כשאנחנו חושבים שמשהו מסוכן עומד לקרות. למשל, אם נשמע רעש בחדר השני ונחשוב שמדובר בגנב, סביר להניח שמאד נפחד. לעומת זאת, אם נחשוב שזה רק חתול, סביר שלא נפחד. ילדים עם רגישות לחרדה יחשבו כמעט תמיד שהדבר הגרוע ביותר עומד להתרחש, גם אם הסיכוי שזה יקרה הוא קטן ביותר.\nמאחר שהמחשבות שלנו משפיעות על החרדה נוכל לעזור לילד להתמודד עמן בעזרת כמה שאלות חשובות: האם יש סיכוי גדול או קטן שהדבר המפחיד יקרה? האם המצב הוא באמת מסוכן, או רק מפחיד? האם יש דרכים שיעזרו לי להתמודד אם הדבר המפחיד יקרה? כאמור, חשוב מאוד שלא ניתן לילד הרגשה שהמחשבות שלו הן מטופשות, אלא נעזור לו לבדוק אותן באופן רציני, כך שהוא עצמו יוכל למצוא מחשבות מרגיעות שמנוגדות למחשבות המפחידות.\nלעתים ילדים המפחדים שיבוא גנב לא מסכימים להישאר לבד. הבעיה היא שכאשר הילד מפסיק לעשות משהו מפני שהוא מפחיד,\nאין לו הזדמנות ללמוד שבעצם הדבר המפחיד לא מתרחש (למשל, שהגנב לא בא). לעומת זאת, אם הילד מנסה להתמודד עם המצב המפחיד, הוא יכול ללמוד שהוא לא קורה ושעם הזמן הוא מתרגל למצב המפחיד והפחד מפניו יורד.\nאחת הדרכים היעילות ביותר להתמודדות עם חרדות ופחדים היא לסייע לילד לחזור לעשות דברים שהפסיק לעשות בגלל הפחדים. אולם, חשוב לעשות זאת לפי מספר כללים. ראשית, חשובה ההתקדמות ההדרגתית, כלומר לזהות עם הילד מה הם הדברים שאיתם הוא רוצה להתמודד ולהתחיל מדברים שמפחידים רק מעט. בהדרגה ניתן להתקדם לדברים יותר ויותר מפחידים. עוד כלל חשוב הוא שצריך לחזור מספר פעמים על כל פעולה מפחידה, עד שמתרגלים אליה והפחד יורד. מומלץ לשבח את הילד על כל ניסיון להתמודדות (גם אם הוא לא מצליח מייד)."}
{"article_id": "0,7340,L-4109043,00.html", "header_title": "סמכות הורית: תפסיקו להסביר ותתחילו לעשות", "full_text": "גן השעשועים השכונתי. בגינה משחקים ילדים ופעוטות בין המתקנים. אני יושבת על הספסל ליד שתי אמהות שמשוחחות ביניהן. בתה בת השנתיים של אחת מהן עומדת לא רחוק מאיתנו, ליד סולם המגלשה, וכשתינוק מדדה כבן שנה ניגש לסולם היא דוחפת אותו הפעוטה ומפילה אותו לאחור, כשלמרבה המזל הדשא סביב בולם מעט את המכה בראשו. התינוק פורץ בבכי ואימו ממהרת להרגיעו. ומהעושה אימה של הפעוטה? היא מסתפקת בלקרוא אליה ממקום מושבה לידי. \"זה לא יפה, רוני! למה דחפת את התינוק? זה כואב לו\", היא אומרת.\nחולפות מספר דקות והתרחיש חוזר על עצמו: התינוק קרב לסולם המגלשה, הפעוטה דוחפת, התינוק נופל ובוכה, אימו חשה להרגיע אותו והגברת שלצידי חוזרת על דבריה הקודמים, כשטון קל של הפתעה נסוך בקולה כמרמז על המבוכה שהיא חשה מהתנהגות בתה: \"אבל רוני, למה? אמרתי לך שזה לא יפה לדחוף!\".\nכשהסיפור חוזר על עצמו בפעם השלישית מואילה אמה של הפעוטה לקום ולגשת אליה, מתכופפת לעברה ובקול חינוכי, רך ושופע חמימות אומרת לה: \"רוני, זה לא יפה לדחוף. את יודעת שזה לא נעים לתינוקי, תראי איך הוא בוכה. בואי תעשי לו טובה, כן, כן ככה\".\nמרוצה מעצמה ומיכולותיה החינוכיות חוזרת האם לשיחתה מלאת העניין עם חברתה, אך כשבפעם הרביעית הפעוטה מנסה לדחוף את התינוק (התינוק ניצל על ידי אימו רגע לפני שנדחף שוב) – רק אז עושה האם את מה שמצופה מלכתחילה מהורה במצבים אלו: היא ניגשת לביתה, אוחזת בה תוך שהיא אומרת בטון תקיף: \"אסור! אסור לדחוף!\" ומתרחקת עמה לאזור אחר של הגינה.\nעם המסר החד משמעי והברור הזה לא נותר חשש לחזרה על ההתנהגות הלא נאותה. הגבול (סוף-סוף) הוצב כהלכה.\nאנו עוסקים פה בעיצוב משמעת ובבניית והצבת גבולות. פעילות זו נעשית במסגרת המשפחתית שבה קיימות שתי היררכיות שונות ומובחנות: ההיררכיה הקובעת ואוכפת את הכללים - הלא הם ההורים, וההיררכיה עליה נאכפים הכללים - הילדים. ההורה הסמכותי חי בשלום, ואף בביטחון ובגאווה, עם מיקומו בהיררכיה ועם מנהיגותו. ברור לו שמצב עניינים זה הוא הנכון, הבריא והתורם לתפקוד המשפחתי. ההורה חי בשלום גם עם דרישותיו והחלטותיו החינוכיות.\nמה גורם לו לתחושה חיובית שכזו לגבי עצמו והחלטותיו החינוכיות? הגורם לכך נעוץ במרכיב השני בתהליך שההורה עבר בזמן שגיבש את גישתו ודרישתו החינוכית. כזכור, בשלב זה ההורה \"ראה\" את הילד העומד מולו, היה רגיש וקשוב לצרכיו, לאישיותו וליכולותיו ואף לקח בחשבון את נטיות לבו ורצונותיו של הילד. ניתן לומר שהשלב המשמעותי הזה שההורה עובר מזכה את סגנון סמכותו של הורה כזה בתואר \"סמכות מיטיבה\". זוהי סמכות שבאה ממקום רגיש ומתחשב בילד. ההורה יודע כי מטרת החלטתו להיטיב עם הילד, ולכן יש לו תחושת בטחון בנכונות דרישתו מהילד - דבר הנוסך בו תחושה חיובית.\nמכאן משתמע שבשלב הבא, לאחר שההורה עבר תהליך בירור עם עצמו ועם בן/בת זוגו והגיע להחלטה חינוכית, הוא מתרגם אותה כעת להוראה אופרטיבית שתתאים להבנתו של הילד. נכון - יש מקרים שאפשר ללוות את ההוראה בהסבר קצרצר, וככל שהילד מתבגר זה אף רצוי, אך ברוב המקרים, במיוחד בגיל הרך - אין זה הכרחי כלל!\n\"אבל אין זה צודק ככה סתם 'להפיל' הוראה שרירותית על הילד\", יתרעם מיד ההורה שאינו רגיל לגישה הסמכותית. לצערנו הורה זה חי עדיין בתפיסה השגויה הרואה בילד שותף, אולי אף חבר אליו יש לדבר בגובה העיניים. אך מחשבה נוספת תעורר את השאלה האם ההורה באמת רוצה שותף שכזה, שעד כמה שהוא אהוב ומקסים - בכל זאת אין לו את הידע, הניסיון, הבשלות, שיקול הדעת והאחריות הדרושים לקבלת החלטות חינוכיות?\nיש להבין שבהקשר של הצבת גבולות הילד אינו שותף. אומנם ההחלטות המתקבלות נוגעות לו, אך הילד לא מקבל אותן מעמדה של התייעצות, שיתוף והסכמה שלו, אלא מעמדה פסיבית; נודה ולא נבוש - הוא נאלץ לקבל את ההחלטות, גם אם הן אינן לרוחו.\n\"אך מדוע לא להסביר לילד?\", ימשיך ויקשה ההורה בעל הכוונות הטובות. הסיבה לכך היא שבתוך ההסבר הארוך הדרישה הולכת לאיבוד. משתי בחינות היא הולכת לאיבוד: הן בפגיעה ביכולת ההבנה והקליטה של הילד את ההוראה בתוך כל בליל המלל שההורה פולט, והן מפני שההסבר הארוך ממסמס את הרושם הסמכותי שהוראה חד משמעית יוצרת בילד מבחינת החוויה הרגשית. בעודף המילים הצבת הגבול פשוט מתפוגגת. משום כך על ההוראה להינתן במלל מינימלי!\nוישנה סיבה נוספת. בואו נבדוק בכנות מהי הסיבה לכך שאנו מרבים בהסברים? אנו נגלה שבבואנו להסביר את עמדתנו לזה שממולנו (ויהיו הנסיבות אשר יהיו) בסופו של דבר אנו עושים זאת מתוך כוונה שהשני יראה את ההיגיון והצדק שבעמדתנו, ומתוך תקווה שכתוצאה מכך הוא ישנה את עמדתו הראשונית ויסכים עמנו.\nהתנהלות כזו של נתינת הסברים, ככל שהיא עשויה אולי להיתפס כיפה וטובה ביחסים שוויוניים, אינה מתאימה בדרך כלל למסגרת בה ישנם הבדלי היררכיה שמשמעותם שצד אחד הוא הממשמע והצד האחר הוא הממושמע (למשל: מעביד-עובד, מפקד-פקוד, מורה-תלמיד וכיו\"ב). כשפני הדברים הם כאלה, אין הצד הממשמע (ההורה) זקוק בהכרח לכך שהצד הממושמע (הילד) יבין אותו או יסכים איתו. זה אמנם יהיה נחמד וקל יותר אם כך יקרה, אך אין זה הכרחי.\nטיול קצר במנהרת הזמן, לעבר הלא רחוק, יבהיר לנו שהיו זמנים בהם כך חינכו הורים את ילדיהם: אבא או אמא היו דורשים דבר מה מהילד (\"תיכנס בבקשה להתקלח\" או \"קדימה חמוד - הגיע הזמן לישון\" וכיוב') והילד של אז, בדיוק כמו זה של היום, היה מגיב בטון מתלונן: \"אבל, למה?...\".\nההבדל בין אז לבין היום הוא במה שההורה של אז הרשה לעצמו לענות: \"כי ככה אמרתי\" או \"כי ככה אני רוצה\" או, שומו שמיים, פשוט, קצר ולעניין: \"ככה!\". והילד של אז לא העז להתחצף ולהשיב להורה: \"ככה זה לא תשובה!\" או, רחמנה לצלן, תשובה האופיינית לילדים בימינו: \"אתה לא מחליט עלי!\". (ובמאמר מוסגר: בימינו, נטולי החינוך הסמכותי, נדיר לפגוש את המושג \"ילד חוצפן\". הוא נעלם מאוצר המילים שלנו. זאת למרות שילדים הנוהגים בחוצפה לא נעלמו כלל וכלל...).\nהימים האלו חלפו עברו ולצערנו אין כיום בנמצא הורים רבים שיעזו או יבחרו לנקוט בעמדה של \"כי ככה אני החלטתי!\" עם ילדם, גם אם בתוכם פנימה זו בעצם התחושה שמן הראוי היה שתנווט אותם.\nנכון, התקדמנו מאז. למדנו דבר או שניים על חינוך ילדים. אך היו שם כמה דברים, בהורות הסמכותית של פעם, שכדאי לנו להמשיך ולהחזיק בהם. בעידן ה\"זרימה עם הילד\", בעידן בו הילד הוא מרכז המשפחה ולכן, בטעות, חושב שהוא גם מנהל אותה (ולדאבוננו לעיתים סבורים גם הוריו כך), בעידן זה שלנו ההורה ה\"טוב\" הוא ההורה המסביר.\n\"מתוק שלי, אתה יודע שסבתא עבדה כל היום וניקתה את הבית. זה לא יפה לעלות עם המגפיים וללכלך לה ככה את הספה כשאנחנו באים לבקר, נכון חמודי?\"... האם באמת נופתע אם בעקבות אמירה נטולת סמכות שכזו הפעוט יחייך בשובבות וימשיך לקפץ ביתר עליזות על הספה? \"רד מהספה!\" - תהיה הגרסה שיבחר ההורה הסמכותי לומר תוך שהוא ניגש להוריד את הזאטוט מהספה.\nהנכם מוזמנים להביט סביבכם ולשים לב כמה שכיח לראות את \"גישת ההסברים\" בקרב הורים תמימים ומלאי כוונות טובות. כמה מעייף להיווכח שוב ושוב בחוסר יעילותה להביא להצבת גבולות.\nזוכרים את אותה האמא שמסבירה באריכות יתרה לפעוטה שדוחפת את התינוק כמה זה לא נעים למסכן במקום פשוט לומר לה \"לא! אסור לדחוף!\" ברור, קצר ורם תוך שהיא מרחיקה אותה משם? אל יהיה זה לפלא בעיניה של אם זו אם בחלוף עשור, כשהפעוטה התמה הפכה למתבגרת, היא תבוא ותודיע לאמה כי היא ונער שהכירה בצ'ט באינטרנט החליטו לנסוע לאילת בטרמפים ולישון כמה ימים על החוף.\nהאם ההמומה תמצא את עצמה מנסה להסביר ולשכנע את המתבגרת מדוע רצוי שתוותר על החלטתה זו, בתקווה נואשת שבת הטיפש-עשרה תבין את הסכנה שבכך, תקבל את דבריה ותשתכנע בצדקתה.\nוכשלמרות כל ההסברים וההיגיון הנערה לא תיאות לוותר על רצונה - תאלץ בסופו של דבר האם האחראית לומר פשוט: \"בתי היקרה - לא! זה לא מקובל עלי, אני לא מרשה, זה לא יקרה - נקודה!\".\nכך לפתע מתגלה \"אשליית ההסבר\" במערומיה. כי ההסבר מטבעו נותן את התחושה שמדובר פה בהצעה או בבקשה שיש לילד אפשרות לקבלה או לדחותה, כשלמעשה מדובר, בסופו של דבר, בדרישה. וככזו יהיה על הילד לקבל אותה בין אם תמצא חן בעיניו ובין אם לא. אגב, מתבגרים לא פעם יעדיפו לקבל דרישה ברורה וחד משמעית מאשר הטפות מוסר ארוכות: \"טוב, נו כבר, תפסיקו לחפור לי. תגידו מה אתם רוצים ממני וזהו!\".\nכבודו של ההסבר במקומו מונח. הסברים יפים כשאנו רוצים לקדם את התפתחות החשיבה, שיקול הדעת, המוסר והאינטליגנציה הרגשית של הילד. הם מיותרים ואף פוגמים בהצבת גבולות. ההורה הסמכותי דוחה את ההסברים בבואו לעצב משמעת ולהציב גבולות. הוא קודם כל מעביר מסר קצר, קולע, ברור וחד משמעי. מאוחר יותר, לא ברגע הצבת הגבולות ממש, יכול ההורה להוסיף את ההסבר שכמובן ישנו שם תמיד מאחורי קבלת ההחלטה, שכן ההחלטה אינה שרירותית כלל וכלל וזאת תודות לשלושת השלבים הקודמים בתהליך הצבת הגבולות."}
{"article_id": "0,7340,L-4082389,00.html", "header_title": "די לזרום עם הילד: בונים סמכות הורית ב-10 צעדים", "full_text": "צפיתי במופע המוזר הזה ותהיתי איך זוג השחקנים חש שם, במה שנראה כמרחק פסיעה מנפילה לתהום של מאות מטרים (רק בתקריב ניתן היה לראות שרשת גדולה פרוסה מסביב למגרש).\nהאם הם מסוגלים באמת להתרכז במשחק? האם הם מפנים את האנרגיות למשחק או טרודים בבדיקת המרחק שבו הם נמצאים מקצה הגג? האם ניתן לשמור על הכללים גם בתנאים משונים אלו?\nעם הזמן הפך האירוע הזה למטאפורה להצבת גבולות שבה השתמשתי בשיחותיי עם\n,\n\t כשאלו טענו שלטובת הילד צריך לאפשר לו לגדול כ\"נפש חופשייה\" ולא להציב לו גבולות שיעצרו אותו.\nהילד מדומה לשחקן הנמצא על המגרש אך אינו מכיר את החוקים, ולכן מתקשה מאוד לשחק. הוא גם לא יודע מהם גבולות המגרש שלו, ואם לא ייזהר הוא עלול לחצות אותם - ובכך טמונה סכנה גדולה. כיוון שהוא עסוק בבדיקת גבולות, האנרגיות שלו אינן ממוקדות במשחק ומשאביו אינם מופנים להתקדמות ולהתפתחות. מחסור זה בכללים ובגבולות, שעליה נוספת תחושת החופש המוגזם, יוצרת ילד חסר ביטחון ולעתים אף חרד.\nהאם היה עולה בדעתו של הורה שפוי לסמוך על ילדו הצעיר לאפשר לו להתהלך חופשי על גג חסר מעקה, כשתהום פעורה סביבו? אני בטוחה שהתשובה ברורה מאליה. ההורה האחראי אינו רוצה למעול בתפקידו. הוא יודע כי עליו להציב גבולות, לטובת הילד. הבעיה היא שלא תמיד הוא יודע כיצד לעשות זאת.\nלו התבקשנו לאפיין את סגנון ההורות השכיח בשנים האחרונות, ניתן היה לאפיין אותו כ\"הורות זורמת\". הורים גאים מצהירים בפה מלא שהם זורמים עם התינוק, זורמים עם הילד, זורמים עם המתבגר. לאן כולם זורמים? זו שאלה מטרידה, ואני חוששת שלא רבים יודעים לאן. מרוב \"זרימה\" יותר מדי ילדים והורים מוצאים את עצמם נשטפים עם הזרם, אבודים.\nעידן הזרימה הזה שבו אנו חיים נובע מתפיסות לא מבוססות דיין של הורים על התפתחות הילד ובהבנת הצרכים שלו. ההורים החיים בחברה המערבית הדמוקרטית נהנים מערכיה השונים, ובאופן מוטעה מיישמים אותם במשפחתם. הם אינם מבינים שגם אם המשפחה המודרנית נהנית מהתפיסות הערכיות של הדמוקרטיה, יש מקום לשקול לעומק אם וכיצד מעתיקים תפיסות אלו אל תוך המשפחה.\nאך יותר מכך - הורים רבים אינם מבינים שמאפייני ההתפתחות של ילדים בגילים שונים אינם מאפשרים להם ליהנות מיישום ערכים אלו עליהם.\nאנו עוסקים רבות בהדרכת הורים להצבת גבולות בגילי בית הספר וגיל ההתבגרות, אך המציאות היא שיש לדאוג הרבה קודם לעיצוב המשמעת ולבניית\n,\n\t בשנים הראשונות לחיי הילד.\nבכתבות כאן אציג תוכנית בת עשרה מרכיבים לבניית הסמכות ההורית והצבת גבולות לילדים, שלב אחר שלב. הצבת גבולות אינה מעשה חד פעמי או מקרי, אלא תהליך מובנה ומורכב. מובא בפניכם \"מתכון\" להצלחה, אם רק תקפידו על שימוש נכון בכל מרכיביו.\nמשום מה חלק מההורים חשים רתיעה מסוימת מהרעיון של הורות סמכותית, בניית משמעת והצבת גבולות ומשייכים לה קונוטציות שליליות. הם טועים לחשוב שההורות הסמכותית נוקשה, מנוכרת וזרה לרוח האהבה ששורה על יחסי הורה וילדו, אך הדבר אינו כך כלל וכלל.\nההורות הסמכותית מאופיינת כהורות חמה ומטפחת, סבלנית, רגישה ומתחשבת. עם זאת, זו גם הורות תקיפה, היררכית ודורשת. זהו שילוב קסום המכיל בו את כל היתרונות. הורות סמכותית מתרחשת בסביבה חינוכית חמה, תומכת, נענית לצרכים, המכבדת את הילד ואת רגשותיו ומעודדת אותו.\nעל רקע כזה אין מקום להורה הסמכותי לחוש שהוא ה\"שוטר הרע\", להפך! כשההורה הסמכותי אוסר דבר מה, קובע כללי התנהגות, בא בדרישות הכרחיות והוגנות - הוא מבין שבעזרת כל אלה הוא תורם תרומה חשובה לעיצובו של הילד כבעל ביטחון עצמי, התחשבות בזולת, יכולת דחיית סיפוקים, עמידה בתסכול, הערכה עצמית, מוטיבציה וכוחות התמודדות.\nזהו המטבע המנצח, ויש לו שני צדדים: רובם ככולם של ההורים ה\"טובים\" שולטים היטב בצד של האהבה, החום, המגע, ההתחשבות, הקשב וההכלה, אך רבים מתקשים ביישום הצד השני - זה של הכללים, הדרישות, הגבולות.\nהמרכיב הראשון הוא התשתית שעליה נבנית הסמכות ההורית. הוא החשוב ביותר, הוא העיקרי. לעתים די בו כדי ליצור סמכות הורית, אך בלעדיו - גם אם יבואו כל השאר, הסיכוי להצבת גבולות מוצלחת נמוך ביותר. עד כדי כך הוא קריטי.\nבהורות ה\"זורמת\" ההורה מוותר על תפקידו כקובע מטרה חינוכית, מתוך תפיסה שקולו של הילד במשפחה שווה לקול ההורה. ההורה סומך על הילד שהוא יודע מה הוא רוצה, ולכן יש לתת לו להכתיב את השתלשלות העניינים. הילד, לכאורה בטוח ברצונותיו, רואה מולו הורה נבוך וחסר ביטחון שאינו יודע להחליט. בכך ההורה פשוט מעביר אל הילד, בתהליך רציונליזציה אלגנטי, את האחריות על ניהול תיק החינוך בבית.\nייתכן שהילד אכן יודע מה הוא רוצה, אך אין זה אומר שהוא יודע מה הוא צריך, וחשוב להבדיל בין השניים. הבסיס להורות סמכותית ולהצבת גבולות נעוץ בהכרה של ההורה שהוא עצמו יודע מה הילד צריך, והוא שקובע את ההתנהלות החינוכית בבית. ההורה הסמכותי מכיר בכך שהוא המחליט מה המטרות החינוכיות והוא האחראי על מימושן.\nלאחר שההורה ביסס את אחריותו בנוגע למטרות החינוכיות, מגיע השלב שבו הוא מאתר את התחומים החינוכיים שבהם הוא רוצה לשנות ולהשפיע. למעשה, בעיצוב התנהגותם של ילדים, היכן שלא נשים את האצבע ניגע בתחום חינוכי: אכילה, שינה, התחום החברתי, לימודים,\nועוד נושאים רבים ומגוונים.\nלשם המחשה, נראה איך הצבת גבולות באה לידי ביטוי בתחום ששכיחות הבעיות בו גבוהה - ה\n.\nמגוונות ורבות: תינוקות הנרדמים רק על הידיים, תינוקות המתעוררים מספר פעמים בלילה, תינוקות האוכלים לאורך הלילה, פעוטות הנרדמים רק אם שוכבים לידם או רק במיטת ההורים ועוד. רוב הבעיות נובעות מכך שההורים נתנו לילד להכתיב את ההתנהלות או נכנעו לרצונותיו ולדרישותיו, וזאת תוך שהם מרגיעים את עצמם ש\"הילד יודע מה הוא רוצה\" ושהם בוחרים ל\"זרום איתו\".\nהורה מודע יבין בשלב מסוים שיש לו כאן בעיה חינוכית. עליו לקחת אחריות ולקבוע מטרה נחרצת: יצירת דפוסי שינה נכונים לילד. כדי להגיע לנחרצות הדרושה לפתרון הבעיה, עליו להגדיר עם עצמו את גישתו ואת מטרותיו - מה תהיה שעת השינה, מה תהיה דרך ההירדמות, מה יהיה מקום השינה, הימנעות מהאכלה לילית או הוצאה מהמיטה וכן הלאה.\nכל עוד ההורה יהסס לקחת את המושכות לידיו ולא יאמין שהוא, ורק הוא, קובע את כללי המשחק - הוא יתקשה להשיג שינוי ויישבר מול ההתנגדויות והקשיים שהילד צפוי להעמיד מולו.\nלעומת זאת, ההורה הנחרץ יחוש שדרכו החדשה נכונה, שהוא שלם עם דרישותיו ועם השינויים החינוכיים שהוא עומד ליישם. בהתאם לכך, הוא יעמוד באתגרים שהילד יציב בפניו.\nעד כאן המרכיב הראשון בתהליך הצבת הגבולות - קביעת מטרה חינוכית נחרצת על ידי ההורה הסמכותי. זהו הבסיס שאליו יחברו בהמשך מרכיבים נוספים, כדי שהצבת הגבול הזאת תתבצע בהצלחה."}
{"article_id": "0,7340,L-4133069,00.html", "header_title": "סמכות הורית: מתי שימוש בכוח הוא לגיטימי?", "full_text": "אם יש תפיסה הורית שאני פוגשת לא פעם ושמקוממת אותי היא זו הרואה בהורה הסמכותי - זה שיודע לעמוד על דרישתו כשצריך ושיודע ולא חושש לומר\"לא\" לילד - את ה\"הורה הרע\". כמובן שבעיני זהו עיוות בוטה של האמת. כשאני בודקת עם ההורה המביע דעה שכזו האם הוא באמת ובתמים מאמין בכך, הוא מתגונן ומסביר שבאומרו זאת לא התכוון שהוא עצמו חושב כך, אלא שלדעתו הילד חווה זאת כך.\nובכן, לשמחתנו מחקרים רבים ומגוונים תומכים במסקנה ההפוכה: למעשה ילדים ואף מתבגרים (!) תופסים בחיוב רב הפגנת סמכותיות מצד ההורה, והרבה פעמים דווקא ההורה הסמכותי הוא זה שנתפס בסופו של דבר על ידי הילד כהורה ה\"טוב\" יותר, זה שעליו הוא יכול לסמוך. ההורה הסמכותי מאופיין בתכונות רבות; הוא הורה אוהב, חם ורגיש, קשוב לצרכי הילד ולרצונותיו, מכיל ותומך. אך בו בזמן הוא הורה שגם יודע להעמיד דרישות בפני הילד, הוא לוקח בחשבון גם את הצרכים והרצונות שלו עצמו ושל שאר הסובבים, והוא מביא לכך שהחלטותיו החינוכיות תתבצענה.\nרבים טועים לחשוב שההורה הסמכותי הוא הורה קשוח מדי. לפיכך חשוב מאוד להבחין בהבדלים המשמעותיים שבין ההורה הסמכותי לבין ההורה הסמכותני - שהוא הורה הפועל מעמדה של שליטה שרירותית, כופה, כוחנית, נוקשה ומנוכרת. ברור שגישה חינוכית כזו אינה מומלצת.\nלאורם של מאפייני ההורות הסמכותית המייטיבה, אין זה מפליא שבהרבה בתים המתנהלים באווירה חינוכית סמכותית האקלים המשפחתי הוא נעים ורגוע. ישנם הרבה פחות אירועי כעס והתפרצויות זעם, פחות צעקות נשמעות בחלל הבית ומוטלים הרבה פחות עונשים. למרבה האירוניה תופעות לא רצויות אלה מתרחשות בשכיחות רבה יותר דווקא אצל ההורים ה\"זורמים\" עם הילד, אלו שמנסים להחניק את הכעס שמעוררת בהם חוסר הצייתנות של הילד, אלו שעומדים חסרי אונים ומנסים להיות סובלניים להתנהגויות לא מקובלות של הילד עד ש... הם מתפוצצים.\nוכשזה קורה, רבים מההורים שרצו להיות \"טובים\" מאבדים שליטה, מבטאים כעס עצום כלפי הילד, צועקים עליו, מעליבים ומשפילים אותו, מענישים אותו ובמקרים מסוימים אף מכים אותו.\nכמובן שאחרי שההורים הזועמים נרגעים הם מתמלאים תחושות חרטה עמוקה, יסורי מצפון ורגשי אשם מעיקים. כדי להרגיע את התחושות השליליות האלו הם שבים לסורם וחוזרים \"לזרום\" עם הילד - מוותרים לו, סובלניים לחוסר המשמעת שלו וסובלים ממנה. כך נוצר מעגל שלילי של התנהלות הורית בעייתית.\nלעומת זאת ההורה הסמכותי, שמילא אחר כל המרכיבים הקודמים שהוזכרו בהצבת גבולות - קטנים סיכוייו להיגרר למצב של ויתור, אי עמידה על דעתו או איבוד שליטה.\nאני מסכימה עם התפיסה הרואה בהורה סוג של מנהיג. ככזה הוא בהיררכיה גבוהה משל הילד. במנהיגות - תכונת אופי של אסרטיביות היא רצויה והתנהגות אסרטיבית היא הכרחית. ההורה הסמכותי אינו מעוניין לפגוע בילדו או להשפילו. הוא מכבד את ילדו. אך הוא גם לא יתן לו לזלזל בו ובדבריו. הוא מכבד את עצמו ואת תפקידו כמי שאחראי כלפי ילדו. אם פעל לפי המודל שהוצג בסדרת הכתבות עד כה - הרי שהוא גיבש את החלטתו החינוכית בעקבות השקעת מחשבה רבה וכעת הוא מסוגל לדבוק ולעמוד בה, ואם יידרש ממנו אזי הוא אף יעשה זאת בתקיפות הנחוצה.\nתקיפות אך לא תוקפנות. תקיפות אינה כוחנות. בתקיפות אין אגרסיות. בתקיפות יש הרבה ביטחון עצמי וביטחון בנכונות הדרך בה נוקטים. בתוקפנות, לעומת זאת, יש פגיעה באדם אחר ומובן שההורה אינו מעוניין לפגוע בילדו. ההורה שואף להיות אסרטיבי.\nמהי אסרטיביות? האדם האסרטיבי מכיר בזכויותיו ורצונותיו של השני ומכבד אותם, אך אינו מוותר על דעתו, עמדתו ורצונו הוא. הוא חש עצמו בשליטה ולפיכך במצבי אי-הסכמה הוא מועד פחות להיכנס לתחושות של לחץ. הוא לא מעוניין לפגוע בשני ומסוגל לתת לו יחס מתחשב והוגן. ביטחונו העצמי תורם לתפקודו המשופר.\nאסרטיביות באה לידי ביטוי לא רק במה שאומרים אלא גם באיך אומרים. פעוטות מושפעים מה\"איך\": הם מומחים מטבעם בזיהוי אסרטיביות ובקריאת שפת הגוף שלה, משום שבשונה ממבוגרים הם אינם הולכים שולל אחר המילים; מכיוון שהיכולות המילוליות שלהם עדיין אינן מפותחות דיין הם רואים בין ומעבר למילים את מה שאנחנו, המבוגרים, לפעמים פחות קולטים. להתנהלות אסרטיבית, שמקורה בתחושה פנימית של בטחון עצמי, יש היבטים חיצוניים הבאים לידי ביטוי לא רק במה שההורה אומר, אלא גם בטון הדיבור הבוטח, באינטונציה, בהבעות הפנים ובשפת הגוף. הילד קולט את כל אלה.\nאחזור ואדגיש: תקיפות איננה ואסור שתהיה תוקפנות! זו אינה כוחנות מצידו של ההורה. ההורה אינו אלים. הוא אינו אגרסיבי. נכון, הוא משתמש בכוח, אך לא ממקום של איבוד שליטה והתפרצות זעם, לא ממקום של כוונה להשפיל או לשבור את רוחו של הילד, אלא להיפך, ממקום של הרבה שליטה עצמית, כשרמת הכעס הרבה יותר נמוכה משנדמה, בתחושה של ענייניות ושל ביטחון ושלמות עצמית עם צדקת דרישתו. כשזה נעשה מהמקום הנכון הזה - כך חווה זאת גם הילד.\nיהיה מי שאולי יתפלא, אך זוהי חוויה טובה מאוד לא רק עבור ההורה אלא גם עבור הילד. כשהוא מכיר בכוחו, ביתרונו ובסמכותו של ההורה עליו – הכרה זו נוסכת בפעוט תחושת ביטחון עמוקה. וגם אם הוא צורח ומתנגד - עדיין החוויה הפסיכולוגית שלו טובה ובריאה לאין שיעור מאשר לו ההורה היה נכנע ומוותר. הכוח הוא לגיטימי אם הוא בא לבטא את סמכותיות ההורה ואת אחריותו על הילד. הוא אינו לגיטימי כאשר הוא שרירותי, מוגזם או בא לפרוק את ההורה מזעמו, כפי שקורה אצל ההורה המכה.\nתקיפות ואסרטיביות הורית מופיעות פעמים רבות במתאם עם אסרטיביות כתכונת אופי של ההורה כאדם. עם זאת, מפליא כמה רבים הם האנשים האסרטיביים שבהקשר ההורי, מול ילדם שבודק גבולות, נעלמת מהם יכולת זו והם הופכים להיות \"זורמים\" (במקרה הפחות טוב) או \"חוטפים את הג'ננה\" על הילד (במקרה הגרוע). האסרטיביות ההורית מבוססת על שכנוע פנימי עמוק של ההורה בנכונות דרכו החינוכית. שכנוע שכזה יביא עימו תחושות של ביטחון עצמי, נחישות ונחרצות. במידה ואין בכך די, יתורגמו הנחישות והנחרצות לתקיפות ממשית שהילד יחוש בה בוודאות, יאמין לה ויבין כי עליו לקבלה, גם אם הדבר הינו למורת רוחו.\nהתקיפות היא אותה תחושה נכונה וצודקת שהורה חש כשהוא פועל לטובת הילד, גם במקרים שזה לא בדיוק תואם את רצונו של הילד באותו הרגע. אין הורה, למשל, שיהסס לתפוס בחוזקה בזרועו של ילד שעלול לרוץ לכביש, אפילו במחיר שהוא עלול להכאיב לילד תוך כדי כך. דוגמה נוספת היא הורה הנאלץ להחזיק את ילדו בכוח ולא לאפשר לו לזוז בזמן שיש הכרח לבצע טיפול רפואי מפחיד או מכאיב, כגון נתינת זריקה או לקיחת דם. למרות המצב המלחיץ ההורה מגייס כוחות ומוצא בתוכו את היכולת לאחוז בילד בעוד זה מתנגד בבכי מר. ההורה מצליח לנהוג כך משום שהוא מאמין ויודע שזה לטובתו של ילדו והוא יודע שבנוהגו כך - הוא עוזר לו.\nכיצד מתרגמים תקיפות מן ההלכה למעשה? מתי מפעילים אותה כלפי הפעוט או הילד? ובכן, על מנת לעשות את הדברים לפשוטים נעזר בהצעה ברורה. אחת, שתיים, תקיפות...\n\"אני סופר/ת עד שלוש: אחת, שתיים ו...\". מוכר לכם? יש הורים שלא אוהבים להשתמש בשיטת ה\"אני תכף אספור עד שלוש!\" כדי להשיג את מבוקשם, אך הורים רבים מודים שהשיטה עובדת. היא עובדת משום שהיא מציבה גבול חד משמעי לילד, מסגרת התייחסות ברורה.\nכשאנו פונים אל הילד בדרישה או באיסור, אין סיבה שלא נעשה זאת בתחילה באופן מתון, נעים וחיובי: \"תיגש לצחצח שיניים בבקשה\", \"לא לקפוץ על המיטה\", \"תיכנסי בבקשה לאמבטיה\" וכולי. עשרות בקשות/דרישות שכאלו משמיע ההורה ביום ממוצע. מי ששפר עליו מזלו ומי שעשה את עבודתו החינוכית נאמנה והשיג לעצמו עמדה הורית סמכותית - יוכל לקטוף את פירות עמלו ולהנות לראות את הפעוט עושה את שהתבקש כבר מהפעם הראשונה. זה אולי לא שכיח, אך האמינו לי – זה אפשרי.\nאולם ילדים רבים,\n-\n\t לא יגיבו בהיענות ובחיוב לבקשה מתונה שכזו. לכן על ההורים שמעוניינים לבנות מחדש את סמכותם לפעול לתיקון ההתנהלות אותה מכיר הילד. לפיכך בשלב הראשון ההורה יבקש בנועם מהילד: \"האמבטיה מוכנה, בוא חמוד, תיכנס לאמבטיה\".\nאך אם הילד לא מגיב תוך פרק זמן סביר ההורה יעבור לשלב השני. בשלב זה ההורה יזהיר. הוא יכול לומר משהו בדומה\nלנוסח שלהלן: \"ביקשתי יפה שתכנס לאמבטיה. אני אומר לך שוב להיכנס לאמבטיה. אם לא תכנס מיד זה יהיה לך לא נעים\". שפת הגוף של ההורה, טון דיבורו (ללא הרמת קול וללא צעקות, אך רציני ותקיף עם רמז קל ביותר לכעס), הבעת פניו - כולם אומרים דבר אחד: אני מתכוון למה שאני אומר ואני מתכוון שזה גם יתבצע, כך או אחרת (\"בכיף או בכוח\").\nאם גם לאמירה הזו הפעוט לא מגיב במהירות הנראית סבירה, מגיע השלב השלישי. בשלב זה באה התקיפות לידי ביטויה המעשי: ההורה ניגש (בלי \"עצבים\"!) אל הפעוט, גוחן אליו, אוחז בו במידת הכוח המינימלית הנדרשת (התלויה בהתנגדותו הגופנית של הפעוט) ומבצע את שדרש קודם לכן מהילד: מוליך אותו (או נושא אותו בזרועותיו) לכיוון האמבטיה תוך שהוא אומר: \"אני ביקשתי להיכנס לאמבטיה!\". בפעולה זו שההורה נקט הוא העביר מסר מאוד ברור לילדו: כשאני אומר משהו – אני מתכוון לזה!\nבתהליך בניית הסמכות והצבת הגבולות יש צורך במספר חוזר ונשנה של פעולות בסגנון הזה כדי שהילד ילמד להתייחס בכבוד וברצינות הראויה לדרישת ההורה וישמע בקולו. לדוגמה – ההורה לוקח את הפעוט לכיור, מניח בידיו את מברשת השיניים ואומר: \"בבקשה תצחצח שיניים!\", ואם הפעוט אינו משתף פעולה ההורה עצמו מצחצח לו את שיניו, גם אם הדבר נעשה ללא שיתוף פעולה של הפעוט או בניגוד לרצונו.\nהורה שיתנהל באופן הזה יחסוך מעצמו בעתיד לשמוע את עצמו אומר את המשפט הפתטי המוכר בנוסח כזה או אחר: \"כמה פעמים אני צריך להגיד לך ...?\" או \"אלף פעמים כבר ביקשתי ממך ש...\".\nאם עד עתה לא שוכנעתם בחשיבות התקיפות אוסיף לסיום עוד טיעון מצויין להגנתה: השימוש בתקיפות ימנע על פי רוב את השימוש בעונש (כתבה בנושא הענישה בהמשך הסדרה). הורה תקיף אינו נאלץ להגיע לסוף הבלתי נמנע לכאורה – העונש. אסביר זאת בעזרת סיפור מקרה:\nזוג הורים צעיר התייעץ איתי האם נהגו נכון עם רוני, בתם בת השלוש, אשר לאחרונה החלה מקשה ומסרבת להיכנס לאמבטיה בערב. האמא סיפרה שלאחר שבקשותיהם מרוני לבוא לאמבטיה לא נענות, הם נאלצים בסופו של דבר להצהיר באזניה ולאיים שהיא תקבל עונש, ואז לוקחים אותה בכוח, תוך שהיא צורחת, ורוחצים אותה בניגוד לרצונה. רק אחרי שמוציאים אותה מהאמבטיה, בזמן שמנגבים אותה, היא מתחילה להירגע ולחזור ולהיות הילדה המתוקה שהם מכירים. היא \"חוזרת לעצמה\" וניכר ששכחה מכל הדרמה. ואז, כעונש (שעליו, כזכור, הקפידו להצהיר מראש) הם לא קוראים לה סיפור לפני השינה – מה שמעורר מחדש בכי קורע לב של הילדה, שלחלוטין לא מבינה מדוע הוריה גם השיגו את מבוקשם (לרחוץ אותה) וגם הענישו אותה.\nלשאלתם עניתי וחיוויתי את דעתי שהם פועלים נכון בעמידתם התקיפה על דרישתם. עם זאת הבעתי את דעתי שהעונש מיותר במקרה זה: הרי הם השיגו את מבוקשם ורחצו את הילדה למרות אי שיתוף הפעולה שלה. רוני הבינה שהדבר שההורים ביקשו ממנה, ושיכלה להיענות לו בחיוב, בנועם ובשיתוף פעולה, התרחש בסופו של דבר, למורת רוחה, באופן שלא נעם לה. בגיל שלוש התנהלות חינוכית שכזו אמורה ללמד את הילד מי כאן במשפחה מנהיג וקובע את הכללים, כך שבעזרת התקיפות נעשתה הצבת גבולות בהחלט מספקת. נתינת העונש במקרה זה מיותרת.\nלא פעם מרכיב התקיפות בהצבת הגבולות זוכה מהורים מסויימים לתגובות לא אוהדות. משום מה, למרות כל ההסברים, הם ממשיכים לתפוס אותו כתוקפני וכוחני. אך בוותרם על ניצול נכון של יתרונות התקיפות הורים אלו מוצאים עצמם לא פעם חסרי אונים מול בדיקת הגבולות של ילדם. חוסר אונים מתסכל זה עלול לגבות בהמשך מחיר כבד בצורת תוקפנות לא נשלטת והענשה מוגזמת. לעומת זאת התנהלות תקיפה כנדרש מאפיינת הורה אסרטיבי, שקול ומתחשב שיודע ובוחר להוות דמות של מנהיג עבור ילדו."}
{"article_id": "0,7340,L-4204366,00.html", "header_title": "הרווח האידאלי בין אחים: כל היתרונות - והחסרונות", "full_text": "אמנם יש מחקרים המצביעים על שלוש שנים כפער אידאלי בין הילד הראשון לשני, אולם הניסיון המקצועי והאישי שלי מראה כי האידאל הזה מוטל בספק. מדוע?\nובכן, התשובה פשוטה: כמו בכל דבר, כך גם לפער גילאים שונה בין הילדים, בין שנעשה מתוך בחירה ותכנון מראש ובין שלא, יש יתרונות וחסרונות.\nשום מחקר לא יוכל באמת לענות על שאלת הפער, כיוון שבסופו של דבר התשובה אינדיבידואלית. שיקולים כלכליים, בריאותיים ומשפחתיים יכולים להשפיע מאוד על החלטות הנוגעות להרחבת המשפחה, ואין חוק אחד לכל. כל משפחה מה שמרגיש נכון וטוב עבורה.\nבין שהרווח נוצר מבחירה ובין שמתוך אילוץ, חשוב להיות מודעים להשלכות על הילדים, כדי שתוכלו להיערך ולתת להן מענה:\nבין גיל שנה לשלוש הילד מזדהה עם ההורה ומחקה אותו, ולומד כך כישורים התנהגותיים, מילוליים ורגשיים. הוא מתקדם בהדרגה ממצב של תלות לעצמאות, מתוך הבנה שהוא ישות נפרדת מהוריו.\nבמקביל, בתקופה זו הוא גם מנסה להשיג שליטה מלאה בגפיו: הליכה, אכילה בעזרת סכו\"ם, לבישה והסרה של חלקי ביגוד וכו', ומתמודד גם עם תהליך שליטה בצרכים וגמילה מחיתולים.\nהילד מחבר מילים למשפטים ומתחיל להשתמש בשפה ככלי לתקשר ולהשיג את מבוקשו. מופיעים גם ניצנים של התעניינות חברתית, מתוך המקום הבטוח של הקרבה להורים. למשל, כשהולכים לחברים יעזוב הפעוט את הוריו וילך לחקור את השטח כשהוא חוזר מדי פעם לוודא שהם שם.\n.\nבגיל שלוש, השלב המוקדם הראשון שבו יש תלות של הילד בהורה מגיע פחות או יותר לסיומו. כעת הילד עצמאי יותר, נפרד מהוריו ולרוב כבר יוצא מהבית למסגרת חינוכית. הוא מגלה התעניינות במשחקים חברתיים עם בני גילו, הוא לרוב גמול מחיתולים, ורבאלי ויודע להביע את רצונו במילים, כמו גם להשיג את מבוקשו בעצמו (להביא משחק מהחדר וכדומה).\nהחסרונות בפער כזה בין ילדים נובעים מהעובדה שלקראת גיל שלוש מתפתח אצל הילד זיכרון לטווח רחוק (פרט אולי לסיטואציות שנצרבו בתודעתו קודם לכן). ילד שמקבל אח אחרי גיל שלוש אמנם עצמאי יותר, אך היו לו שלוש שנים שבהן הוא היה הנסיך של הבית ופתאום נכנס יצור קטן וצווחן שמסב ממנו את תשומת הלב ומפר את האיזון שבו הורגל.\nפעוט בן שלוש לא ישכח את השנים שבהן כיכב, וירצה את מקומו בחזרה. הוא ינסה להחזיר לעצמו את ההילה בדרכים של פעוט בן שלוש: רגרסיה (לדוגמה יחזור להרטיב), התנכלויות לתינוק, כעס כלפי ההורים, התקפות זעם, תחרותיות וקנאה.\nמגיל ארבע לערך מפתח הילד מודעות סביבתית. הוא סקרן וצמא ללמוד את הסביבה על חוקיה ואנשיה.הוא לומד ומפנים קודים חברתיים ומקדם את כישוריו כדי לרכוש חברים ולשמור על חברויות קיימות וחדשות עם ילדים אחרים בסביבתו.\nהילד יודע להבחין בין טוב ורע, מותר ואסור, עיקר וטפל. הוא מפתח שליטה וויסות עצמי ומבטא במילים את רגשותיו, צרכיו ומחשבותיו.\nלסיום, הנה כמה רעיונות להקל את קבלתו של תינוק חדש למשפחה, בכל הפרש גילאים מאחיו:\nעוד לפני הלידה ספרו לילד על הדבר המופלא שנקרא אהבה, ושאין לו גבולות. באהבה לא צריך להתחלק, כי יש מספיק לכולם! הוסיפו וספרו לו שעם כל תינוק שנולד הלב של ההורים מתרחב כדי להכיל את האהבה שנוספה. זה יעזור להסיר את החשש שהתינוק יתפוס את מקומו של הילד בלבכם.\nבניגוד למקובל, אני לא חושבת שנכון שהתינוק \"יביא\" מתנה לאח הגדול. הוא תינוק! גם האח לא צריך לתת לתינוק מתנה שדחפו לידיו ואין לו כל קשר אליה.\nלעומת זאת, נכון בעיניי שההורים יקנו מתנות לשני הילדים, ואותן יתנו במעמד המרגש של הביקור בבית החולים, כמעין חגיגת הולדת קטנה והפיכתו של הבכור ל\"אח גדול\". בדרך זו הם מעבירים את המסר שהם מקבלים ואוהבים את שניהם במידה שווה ויש מקום לשניהם.\nכפי שאתם מביאים את האח לבקר את אמא והתינוק בבית החולים, חשוב שיבוא לקראת השחרור שלהם הביתה.\nהורים רבים נוטים לחשוב שעדיף שהילד ימשיך בשגרה הנוחה, ילך לגן או בית הספר וכשיחזור אמא כבר תהיה בבית עם התינוק, אך ההפך הוא הנכון. ממילא הוא יודע שאמא הלכה ללדת והריגוש גדול, אז תנו לו להיות חלק מהחוויה ובמקום להפריד – שתפו.\nכך התינוק לא \"מונחת\" עליו אלא הוא מביא אותו הביתה, יחד. זה מעצים את המעמד שלו כאח גדול, בטוח במקום שלו בבית. הוא שותף למעמד המרגש ובכך מחזק גם את תחושת היותו חלק אינטגרלי מהמשפחה."}
{"article_id": "0,7340,L-4096453,00.html", "header_title": "לא מציגים אחדות מול הילדים? הם ינצלו אתכם", "full_text": "לפני מספר שנים התאהבתם זה בזו. מצאתם את הנפש התאומה שלכם. מישהו שמבין אתכם, קרוב אליכם כל כך שלפעמים אפילו אין צורך במילים. ממש טלפתיה. אתה יודע מה היא חושבת על נושאים שונים, את מכירה את דעותיו. יש ביניכם מכנה משותף של הסכמות. אידיליה ממש.\nואז... נדמה שברגע אחד זה נגוז, כשנולד שותף חדש, כולו שלושה-ארבעה קילוגרם, אך יש לו את היכולת המופלאה להוציא את האידיליה שלכם מהאיזון. פתאום מסתבר שיש לכם תפיסות שונות מעט (או יותר) לגבי היצור הזה, שהוא הדבר הכי יקר לכל אחד מכם. וככל שהשנים חולפות ואתם מתמודדים עם סוגיות חינוכיות רבות ומגוונות - אחידות הקו החינוכי שלכם עומדת באתגרים לא פשוטים.\nאת שני המרכיבים הראשונים של הצבת הגבולות ו\nעובר\n\t כל אחד מההורים בינו לבין עצמו:\n.\n\t בשלב השני הוא\n.\n\t ורק אז מגיע תורו של המרכיב השלישי: יצירת אחידות דעות ושיתוף פעולה חינוכי. מידת נחיצותו של מרכיב זה גבוהה למדי בתהליך נכון של הצבת גבולות. במשפחה בה יש שני הורים ושניהם רואים את עצמם כדמויות חינוכיות עבור ילדיהם, יהיה זה אך נבון ומועיל לאמץ וליישם מרכיב זה.\nמרכיב זה מתאים לזוג הורים התופסים עצמם כצוות ומכירים בעמדתם המנהיגותית בתוך המשפחה.\nאלו הורים שמודעים להבדלי ההיררכיה שבין \"מעמד\" ההורים לזה של הילדים ומבינים שאחידות חינוכית מצדם רצויה ביותר ואף הכרחית לשם תיפקוד תקין של מערכת היחסים ההיררכית במשפחתם. ההורה החווה את בן זוגו כבן ברית לתפיסת עולמו ולהחלטותיו החינוכיות יחוש בטוח יותר בהורות שלו ויצטרך להשקיע פחות מאמצים מאשר הורה שחש שהוא בודד במערכה, או גרוע מכך – מצב בו ההורים הנמצאים בחילוקי דעות ובמאבק אחד עם השני על דרכי החינוך של ילדם.\nחזית אחידה זו תורמת לא רק להורים. השפעתה חיובית ביותר גם על הילד. הוא חווה את היחסים בין הוריו כחיוביים יותר שכן הוא רואה את האחווה, שיתוף הפעולה, ההסכמה והתמיכה ההדדית. יחסים טובים שכאלו משרים עליו תחושת ביטחון. הוא לא נאלץ לנוע בבלבול ובחוסר אונים בין שתי גישות חינוכיות שונות ובין מסרים סותרים והוא גדל ומתפתח על בסיס חינוכי מוצק ויציב יותר.\nבמקרה בו ההורים לא מיישבים את חילוקי הדעות בינם לבין עצמם ולא מצליחים לגשר על הפער בתפיסותיהם - עלול הדבר להביא למצב בו ינהגו עם הילד באופן שונה, שלא לומר באופן סותר. מצבי אי אחידות כאלה לא רק שמכבידים על הילד אלא גם מעודדים אותו לנצל אותם לרעה על מנת להשיג את מטרותיו. הילד הופך, בעל כורחו, למניפולטיבי. מצב חמור אף יותר, שיש להימנע ממנו, הוא מצב בו נוצרת קואליציה בין הילד לבין אחד ההורים כנגד ההורה השני.\nנחזור לסוגיית השינה שהוזכרה בכתבות הקודמות בסדרה: לפעוט שלכם קשיי שינה. כל אחד מכם בודק עם עצמו מה תפיסתו החינוכית לגבי סוגיה זו. לאחר מכן כל אחד מכם שואל את עצמו ובודק עד כמה תפיסתו החינוכית מתאימה וישימה לגבי הילד. בשלב זה רצוי שתתפנו לשוחח על הנושא ולבדוק האם אתם מחזיקים באותן התפיסות והאם ההחלטה החינוכית שהגעתם אליה קבילה על הפרטנר שלכם להורות.\nאחד מהמצבים העשויים להתעורר הוא ששניכם מסכימים, לדוגמה, שמקומו של הילד במיטתו ושם ורק שם הוא יירדם ויישן. אך אינכם מסכימים לגבי הדרך בה זה ייעשה: אחד מכם רוצה לממש את שיטת \"חמש הדקות\" ולתת לפעוט לבכות עד שיירדם ואילו האחר אינו יכול לעמוד בבכי של הפעוט אפילו דקה אחת ורוצה מיד להיכנס לחדרו על מנת להרגיעו.\nברור שכך אי אפשר יהיה לקדם הצבת גבולות תקינה עבור הפעוט. אין זה הוגן להעמידו באי הבהירות הזו. האם כשהוא בוכה עליו להבין שההורה לא יכנס לחדרו ולכן עליו ללמוד להרגיע עצמו, או שמא עליו לבכות ולצפות שההורה יכנס על מנת להרגיעו? במקרה של חילוקי דעות כאלו ביניכם אתם שולחים לילדכם מסרים סותרים ומבלבלים ומגבירים, לשווא, את מצוקתו של הפעוט. עליכם לשבת ולקבל החלטה חד משמעית שאיתה תוכלו שניכם להתנהל בשלום.\nזוגות רבים מגיעים להורות לאחר שעשו כבר כברת דרך כשותפים וביססו את ההכרות ביניהם. עם זאת, ככל שההורות מתקדמת ומציבה בפניהם אתגרים, חלק מהזוגות הללו מופתעים לגלות כי למרות היכרותם העמוקה עם בן זוגם מטבע הדברים ישנם נושאים בהם לא דנו בעבר,\nאך עתה הם צפים על פני השטח ודורשים את התייחסותם. קורה לא פעם שגם זוג שמערכת היחסים שלו שופעת אהבה, קירבה וחברות מגלה, עם צירופו של הילד למשפחה, כי הם לא רואים בהכרח הכול עין בעין וכי לא פעם מתגלעים ביניהם חילוקי דעות, בין אם קלים ובין אם משמעותיים.\nהגילוי הזה מציב בפניהם אתגר חדש ולא מוכר בזוגיות שלהם, משום שגם אם חוו בעברם חילוקי דעות אין ספק שאלו הקשורים בטיפול, גידול וחינוך הילדים מתגלים לא פעם כחילוקי הדעות המהותיים והעמוקים ביותר. לכן עלינו להבין ולהשלים עם כך שבלתי אפשרי ולא הגיוני לצפות שבין שני אנשים תהיה הסכמה על כל דבר. כל אחד מההורים גדל והגיע ממשפחת המוצא שלו, זכה לחינוך שונה במידה כזו או אחרת ועיצב את תפיסת עולמו ההורית עוד טרם הפך להורה וטרם בגר והפך להיות חלק מזוג.\nאחידות חינוכית תוכל להיות מושגת בשיחות חוזרות ונשנות בין ההורים בענייני חינוך עד שיגיעו לפשרה או להסכמה. ומה אם למרות ניסיונות ההידברות לא נוצרת אחידות חינוכית בין ההורים? גם אם נדמה להורה שהוא נוכח בשגיאה חינוכית של ההורה השני - מוטב שיתמוך בו, לפחות בשתיקה. זו לעיתים עשויה להיראות דרישה בלתי אפשרית עבורו אך עליו לזכור כי הנזק שנגרם לילד ממה שנתפס בעיני ההורה כשגיאה, קטן מהנזק שיגרם לילד מביקורת הדדית בין הוריו, לה יהיה עד, או מדרישות סותרות שהוריו יתנו לו. עדיף שבמקרה כזה מי מבין ההורים שהנושא פחות חשוב לו - יוותר.\nמצב חד משמעי בו אל להורה לעמוד מן הצד הוא במקרה של פגיעה בשלומו הגופני או הנפשי של הילד. אך מעבר למקרים יוצאי דופן אלו ערכה של האחדות החינוכית רבה: היא מציגה עבור הילד דרך ברורה ומחזקת את בטחונו העצמי. במקרים של מחלוקות עמוקות וממושכות רצוי לפנות לקבלת ייעוץ מקצועי.\nעם כל זאת, המציאות היא שרוב הילדים חווים מדי פעם חילוקי דעות חינוכיים בין הוריהם. ניתן למצוא את החיובי גם במצב לא רצוי זה: הילד לומד כי הדברים אינם מוחלטים ושתיתכנה נקודות מבט שונות עליהם.\nבאותן נקודות שההורים נשארו חלוקים לגביהן יש להשלים עם כך שמי מהם שנמצא עם הילד ואחראי עליו - ינהג על פי תפיסתו. הילד ילמד עם הזמן את הגישות השונות של הוריו ואף ניתן, בהתאם לגילו, להסביר לו שכשהוא עם אמא היא מרשה לו לנהוג בדרך אחת - למשל להיות יחף בגינה הציבורית, וכשהוא עם אבא הוא אינו מרשה לו לחלוץ את נעליו (או שכשאמא מרדימה אותי - לא יעזור לי כמה אצרח, היא לא תוציא אותי מהמיטה, אך כשאבא מרדים אותי - צרחה אחת והוא מתייצב פה לידי...).\nכל עוד זה לא המצב האופייני - הילד לא יינזק אם יחווה גישות שונות אצל כל אחד מהמטפלים בו. הרי אנו מכירים מצבים\nבהם הגננת וההורים נוהגים באופן שונה בעניין מסוים (למשל - בגן לא קמים מהשולחן ללא רשות ואילו בבית כן), או שבבית הסבים מותר לילד דבר מה (זלילת ממתקים, לדוגמה) שאסור לו בבית. הילד לומד להבחין בהבדלי הגישות ולקבלן. אך יש לשוב ולומר שתהליך למידת והפנמת כללי ההתנהגות תשתפר ככל שהגישות תהיינה זהות.\nעם תהליך ההתבגרות שוב ניצבים ההורים בפני דילמות חינוכיות שמחייבות אותם לקבל החלטות. ככל שהילד מתבגר ניתן לשתף אותו בהיבטים השונים ובהתלבטויות לגבי החלטות חינוכיות הקשורות אליו, אך על ההורים לעשות זאת בתבונה רבה ובמינון מתון - שכן לא רצוי לתת למתבגר תחושה מוטעית שהוריו מוותרים על הבדלי ההיררכיה בינם לבינו או מוותרים על מנהיגותם והם חסרי אונים מולו ולכן מוותרים ונותנים לו לקבל החלטות.\nכשהילד מפתיע את הוריו בבקשה כלשהי ודעתם לגביה אינה מגובשת עדיין, על מנת להימנע מדיון או ויכוח לעיני הילד הם יכולים להצהיר במפורש שהם לוקחים לעצמם זמן לדון בדבר ולקבל החלטה המוסכמת על שניהם לפני שהם חוזרים לילד עם החלטתם הסופית.\nלסיכום, מותר וצפוי שיהיו חילוקי דעות חינוכיים בין ההורים, אך לגבי מה שדורשים מהילד - רצוי לבוא עם מסר ברור וחד-משמעי (ועל מסר זה - בכתבה הבאה)."}
{"article_id": "0,7340,L-4076472,00.html", "header_title": "ממתק כפרס אחרי האוכל? 10 כללים לתזונת ילדים", "full_text": "תזונה נבונה, מספקת ומאוזנת תאפשר התפתחות תקינה ברמה הפיזית, הרגשית והשכלית.\nכדאי לזכור כי הרגלי האכילה והעדפות המזון מתגבשים כבר בגיל הצעיר, וזהו גיל שקל יותר להשפיע בו ולבסס הרגלים לחיים, לכן חשיבות החינוך לתזונה נכונה בגיל הרך רבה כל כך. איך אפשר לסייע לילדינו לרכוש הרגלי אכילה בריאים? הנה כמה כללי \"עשה\" ו\"אל תעשה\" שכדאי לאמץ ולסגל בבית.\nבתקופת המעבר של התינוק למזון מוצק חשובה החשיפה שלו למגוון מזונות, טעמים ומרקמים כדי שיתנסה במאכלים שונים וייטה פחות לבררנות.\nעם זאת, ותרו על האוכל התעשייתי - זכרו כי מזונות תעשייתיים הם בעלי טעמים דומיננטיים בשל חומרים מחזקי טעם שהם מכילים. חשיפה למזונות אלו מקשה על הפעוט להתרגל למזון הביתי, שהוא בעל טעמים חלשים יותר.\nאת טווח הגילים שבין שנה וחצי לארבע מאפיינים הפחד ממזונות חדשים ובררנות. חשוב לא להתייאש ולהמשיך לחשוף את הילד למזונות שסירב להם עד כה, אך לא מתוך הפעלת לחץ.\nחשוב לשמור על חלוקת אחריות נכונה בין ההורה לילד: ההורים קובעים אילו מזונות נכנסים הביתה, מה אוכלים בארוחה, איפה ומתי. הפעוט מצדו אחראי לבחור את הכמות שיאכל - הדבר יאפשר לו ללמוד לווסת את עצמו באכילה.\nאל תבקשו שיסיים תמיד את האוכל מהצלחת - חשוב לאפשר לפעוט לקבוע בעצמו את כמות המזון שיאכל.\nיש חשיבות גדולה לקיים ארוחה משפחתית עם אחד ההורים לפחות פעם ביום. הארוחה המשותפת מחזקת את תחושת ה\"ביחד\" של המשפחה, מעצימה את הזהות העצמית ותורמת לתחושת הביטחון והקרבה של הפעוט להוריו.\nאכילה בזמן משחק או צפייה בטלוויזיה אינה מומלצת. חשוב ללמד את הפעוט שבזמן אכילה \"רק אוכלים\", ולא מלווים אותה בפעולות שונות שמסיחות את דעתו מהעיקר.\nכבר בגיל צעיר, למדו את ילדכם לשתות מים. הציעו לו לשתות בסיום ארוחה וכן בין הארוחות.\nשתיית מיצים עשויה להוביל לתחושת שובע אצל הפעוט ולהפחית את כמות המזון שהוא אוכל. נוסף על כך, פעוט שהתרגל לשתייה ממותקת קשה יותר להרגיל לשתיית מים, שטעמם תפל ביחס למתיקות המיץ.\nלמדו את הפעוט לאכול פירות וירקות מדי יום. נגישות שלהם, כמו בפירות וירקות חתוכים על צלחת לפעוט תגדיל את הסיכוי שהוא יבחר לאכול מהם. חשוב להציע כמה אפשרויות שמתוכן יוכל לבחור.\nאל תציעו פרס על אכילת מזון בריא, ובטח שלא ממתק. בכך ההורה למעשה אומר בדרך סמויה: \"הממתק שווה יותר\".\nשיתוף הפעוט בהכנת הארוחה עשויה לסייע בהתקבלות של מזון חדש. השיתוף תורם להרגשת שייכותו למשפחה וההתנסות במטלות מחזקת את כישוריו ואת התחושה שסומכים עליו.\nקיום ארוחות מסודרות יובילו לכך שהפעוט יגיע רעב לארוחה ויאכל מתוך תחושת רעב. נשנושים בין הארוחות עשויים להוביל\n.\nכשאנו מתחילים להציע לפעוט מוצרי חלב, מומלץ להציע לו גבינות או יוגורט שאינם ממותקים, כיוון שאלה רק ייצרו כמיהה גדולה יותר לטעם המתוק.\nהמתוק הוא טעם מולד ודומיננטי. כדי שהפעוט שלנו יאכל מגוון מזונות, חשוב לחשוף אותו גם לטעמים אחרים. הפעוט עשוי להעדיף תמיד את הטעם המתוק, לכן מומלץ לצמצם את החשיפה אליו.\nהשפעת ההורים על הפעוט גדולה מאוד - הוא צופה בהם ושואף לחקותם. כך, כשהפעוט יראה את ההורה אוכל ירקות ופירות, שותה מים ואוכל בצורה נינוחה ואיטית, הוא יאמץ הרגלי אכילה דומים."}
{"article_id": "0,7340,L-4060899,00.html", "header_title": "פשוט אומרים די: יוצאים לדרך הגמילה מחיתולים", "full_text": "בדרך לגמילה מוצלחת על פי גישת ההיענות לצרכים,\n,\n\t ישנם שני מרכיבים. האחד הוא הקדמת גיל הגמילה לגיל שנה וחצי והשני - נקיטה בגישה חינוכית סמכותית בגמילה. הראשון הוא בגדר המלצה, הגם שהמלצה חד משמעית. המרכיב השני, לעומת זאת, הוא הכרחי, ועל כן אלו מכם שבוחרים לגמול בגישת ה\"היענות לצרכים\", הן המאחרים לגמול והן המקדימים, טוב יעשו אם יתבססו על הגישה החינוכית הסמכותית, המוסברת בקצרה בהמשך.\nהגישה החינוכית ה\"זורמת\", הרווחת כיום, רואה בפעוט את הדמות המובילה את תהליך\n.\n\t בגישה זו על הפעוט להיות \"בשל\" לתהליך ותפקידם של ההורים והגננות מצטמצם ל\"לזרום אתו\".\nבמילים אחרות: האחריות לתהליך מונחת על כתפיו של בן השנתיים-שלוש, וכל שמוטל על הוריו הוא ללוות אותו בתהליך ולתמוך בו.\nאני סבורה שהגישה החינוכית הנהוגה כיום בעייתית. מממצאי המחקר שלי ומניסיוני הקליני עם מאות משפחות עולה כי יש מתאם בין סגנון הורי מאפשר ו\"זורם\" לבין הופעת קשיים בתהליך הגמילה. כלומר, ככל שפוחתת הסמכותיות שמפגין ההורה לאורך תהליך הגמילה, עולים הסיכויים להופעת בעיות, בייחוד בכל הנוגע לפעוטות ה\"מאתגרים\" יותר (פעוטות שבאופיים ובהתנהגותם נוטים להפגנת דעתנות יתר, עצמאות ומרדנות). לעומת זאת, ההנחה העומדת בבסיס הגישה שאני מציעה היא שככל שההורה נוקט סמכותיות רבה יותר במהלך הגמילה – גובר הסיכוי להצלחה מהירה ומלאה.\nבמילים אחרות - אם מישהו פה צריך \"לזרום\" עם מישהו, רצוי שיהיה זה הפעוט שזורם עם הוריו ולא להפך...\nבגישת ההיענות לצרכים נוקט ההורה גישה חינוכית סמכותית. הוא זה שמוביל את תהליך הגמילה ולא הפעוט, משום שהוא בר-הסמכה מבין שניהם. ההורה נוקט גישה זו מתוך עמדה דורשת אך בה בעת חמה, תומכת ומעודדת. הפעוט חש שהוא יכול לסמוך על הוריו בשעה שהם מעבירים אותו תהליך חינוך וחיברות בסיסי והכרחי זה, וגם אם יתגלו קשיים במהלך התהליך – הוריו נמצאים לצדו ומאמינים ביכולתו להתגבר ולהתפתח.\nלעתים קרובות, בגלל התנגדות הפעוט, הם אף נאלצים לעשות זאת בלית ברירה במידה מסוימת של הפעלת כוח. רובם של הורים אלה אינו מוטרד שמא תהיה לילד טראומה עקב כך.\nבגישת ה'היענות לצרכים' אחריות ההורים מתבטאת בוויתור על הציפייה שהפעוט יכריז שהוא מוכן להיגמל, ייזום את תהליך הגמילה או יבקש לעשות את צרכיו. על ההורים להבין כי גם בלי כל אלה ניתן לגמול את הפעוט, שכן בהתנהגותו הוא מאותת על עשיית צרכיו. על ההורה להיות פתוח, רגיש וקשוב לקלוט איתותים מקדימים אלה, להגיב עליהם ולעודדם.\nמומלץ שלקראת תהליך הגמילה תשוחחו ביניכם ותבררו את גישתכם ואת דעותיכם בנוגע לתהליך. רצוי גם ששניכם תלמדו מעט על הנושא בטרם תגבשו עליו דעה נחרצת. יש צורך לדון בנושא, להתחשב בבן או בבת הזוג ולהקשיב לדעתם, ורק בסופו של הדיון לגבש החלטה מהותית ומעשית משותפת המקובלת על שניכם. רצוי, כמובן, שבהמשך תחלקו שניכם במעמסת יישום תהליך הגמילה עצמו.\nחשוב באותה מידה שיתוף הפעולה של כל מי שמשתתף בטיפול בילד: אח בוגר, סבים, מטפלת או שמרטפית. גם אותם יש ליידע, ללמד, להנחות ולגייס לטובת התהליך.\nבחרו מועד המתאים לכם. על מועד זה להיות רגוע יחסית, עד כמה שמאפשרים החיים המודרניים שלנו. בחרו זמן שבו, קודם כול, אינכם לחוצים באורח יוצא דופן (בעבודה, למשל) ושבו אתם חשים פנויים לתהליך. תקופה בה אינכם מחויבים ליציאות רבות ולארוחות מחוץ לבית. תקופה שבה אינכם מתארחים או מארחים.\nהשתדלו, עד כמה שזה אפשרי, לא לפתוח בתהליך הגמילה סמוך לכניסה לגן, להולדת תינוק במשפחה, למעבר דירה, ליציאת האב למילואים, לנסיעת עבודה של האם לחו\"ל וכמובן לא כשהפעוט אינו בקו הבריאות.\nבצד כל ההמלצות המחושבות, במידה רבה העיתוי המתאים הוא בסופו של דבר העיתוי שבו אתם פנויים לתהליך מבחינה רגשית. תקופה שבה אתם חשים שיש לכם האנרגיה והמשאבים הנפשיים לקחת על עצמכם את הפרויקט הזה.\nרכשו סיר, ישבנון ותחתונים להחלפה. גלגלו שטיחים וכסו ספות.\nהמסר שאנו רוצים להעביר לפעוט בתהליך הגמילה מחיתולים הוא מסר מאוד ברור: \"אין יותר פיפי וקקי בחיתול. מעכשיו פיפי וקקי עושים בסיר/באסלה\". זוהי בעצם תמצית המסר: ההתנהגות המוכרת לך עד כה – נפסקת, ובמקומה, כמובן, תלמד התנהגות אחרת.\nעל מנת שמסר יעבור לא די להעבירו באופן מילולי – יש ללוות אותו בעשייה ממשית שתמחיש לפעוט את המסר המילולי. הדרך המובנת מאליה והברורה ביותר ללמוד הרגל חדש של עשיית הצרכים היא הפסקת ההחתלה. אך עליה להתבטא בהורדת החיתול מהפעוט מעתה ואילך בכל שעות הערות שלו באופן עקבי ולא באופן חלקי בלבד. (יש גישות בהן הגמילה היא כוללת, בעירות וגם בשינה. בגישתי אני מציעה תחילה לקדם שליטה על עשיית הצרכים בעירות ורק בהמשך גם בשינה).\nברגע שהפעוט קם בבוקר מסירים ממנו מיד את החיתול של הלילה ולאורך השעות הקרובות יהיה הפעוט לבוש בתחתונים, ללא חיתול. מחתלים אותו בשנית רק עם חזרתו למיטה, על פי רוב לשנת הצהריים, וכשהוא מקיץ משנת הצהריים חוזרים ומסירים ממנו את החיתול מיד – וכך, כל זמן שהוא ער ומסתובב, הוא אינו מחותל – עד שייכנס שוב למיטה לשנת הלילה.\nעל ידי הסרת החיתול לאלתר ובאופן סופי, אנו מבהירים לפעוט באופן הברור ביותר כי תם ונשלם עידן עשיית הצרכים בחיתול. התנהלות שכזו מכילה בתוכה את העיקרון החינוכי המוכר והחשוב – עיקרון העקביות. קל לפעוט לקלוט ולהפנים מסר חד משמעי, ברור ועקבי כזה ובכך מתקצר תהליך הלמידה.\nיתרונות הסיר הם נוחות הישיבה והניידות שלו. הוא עדיף בייחוד אם מדובר בבני שנה-שנתיים. אני ממליצה להציג את הסיר לפעוט רק בתחילת התהליך ובהקשר אליו, על מנת שיהיה ברור שיש לו מטרה מוגדרת. רכשו סיר פשוט ונוח. אין צורך להשקיע בסירים המתוחכמים והיקרים יותר. סיר שיספק לפעוט מקום נוח ובטוח לעשות בו את צרכיו, גם אם מחירו שקלים בודדים, הוא הסיר הטוב ביותר. רצוי שתרכשו כמה סירים שיהיו פזורים במקומות שבהם הילד נמצא הרבה (בגן, אצל הסבתא, בתא המטען במכונית וכיו\"ב).\nכשמדובר בפעוטות בני שנתיים-שלוש ומעלה, עדיף לבחור באסלה. בגיל כזה נראה לעתים שהילד גדול מכדי לשבת על הסיר. יתרונות נוספים נעוצים בחיסכון מה במאמץ הכרוך בניקיון הסיר ובייחוד בעובדה שכך הילד לומד מההתחלה לעשות את צרכיו במקום המיועד לכך (אם כי לרוב הפעוטות אין כל קושי במעבר מהסיר לאסלה).\nבהקשר לאסלה יש להזכיר את אפשרות השימוש בישבנון – אותו מתקן ישיבה המאפשר לילד הצעיר להשתמש באסלה בנוחות, הן בשל המושב המוקטן המתאים לפעוט והן בשל שלבי-המדרגות המאפשרים לילד להתיישב בתחושת ביטחון.\nהמלצתי היא שלפחות בימים הראשונים של התהליך תישארו בבית. אמנם, זה עלול ליצור תחושה קלאוסטרופובית קלה, אך זהו מחיר סביר שכן תהליך הגמילה נמצא בשליטתכם ואינו משתבש עקב שינוי תנאי הסביבה. הלמידה של הפעוט אינטנסיבית ומהירה יותר שכן שום שינוי חיצוני לא מתערב או מעכב את התהליך.\nאך עם חלוף הימים הראשונים, בלתי סביר להמשיך ולא לצאת מן הבית. כך נמצא עצמנו עם הפעוט, שעדיין לא שולט לחלוטין בצרכיו, מטיילים בגן השעשועים הקרוב, בקניון או בנסיעה לסבתא או לחברים טובים.\nאם הוחלט שיוצאים מהבית רצוי להיערך בהתאם. יש לקחת תחתונים ובגדים להחלפה, שקית לאפסן בה את מה שהתלכלך, מגבונים לחים וכל דבר אחר ההכרחי לעניין זה. לאלו שעוברים את תהליך הגמילה בעזרת סיר, חשוב מאוד לזכור לקחת את הסיר איתכם לכל מקום ובכל זמן. אין זה נורא אם בשבועות הראשונים לתהליך תתהלכו עם שקית ניילון אטומה שבה יילקח הסיר ממקום למקום. כך הסיר תמיד יהיה בהישג ידכם – אם וכאשר יתעורר הצורך.\nרצוי מאוד להושיב את הפעוט על הסיר בחדר השירותים במקום בו אתם נמצאים, כדי שעשיית הצרכים תיעשה באווירת הפרטיות הראויה וכדי לחסוך מכם את אי הנוחות ואת אי הנעימות\nשבטלטול הסיר המלא אל האסלה. אם הפעוט רגיל לעשות את צרכיו בשירותים, כדאי שתיקחו איתכם את הישבנון, אם הוא מורגל בו.\nלפי הגישה המוצגת פה, תחתוני-החיתול הללו אינם מומלצים, שכן השימוש בהם מטשטש את אותו מסר ברור וחד משמעי שאמור להיות מועבר לכל אורך תהליך הגמילה: סוף עידן החיתולים. עם זאת, יש להודות שלעתים (נדירות ככל האפשר), עלולים ההורים למצוא את עצמם במצבים שבהם אין ברירה אלא להשתמש בהם, אך חשוב להדגיש: למרות הלבשתו של הפעוט בתחתוני-החיתול, עליכם להתנהל כאילו הוא לבוש בתחתוני בד רגילים. כלומר לא תוכלו להרשות לעצמכם להתעלם מהעובדה שאתם בעיצומו של תהליך הגמילה.\nלכן, גם כשאתם מוגנים, לכאורה, מפני פספוס, השתדלו, עד כמה שניתן, להישאר קשובים לסימניו של הפעוט ואף גשו עמו מיוזמתכם כמה פעמים לשירותים כדי (ובתקווה) שיעשה את צרכיו."}
{"article_id": "0,7340,L-4090656,00.html", "header_title": "הצבת גבולות: איך יודעים שלא דרשנו יותר מדי?", "full_text": "הצבת גבולות ו\nאינה\n\t עניין של מעשה חד פעמי, וכמובן שהיא גם לא בנויה ממרכיב בודד. בכתבה הקודמת הכרנו את המרכיב הראשון - גיבוש מטרה חינוכית נחרצת על ידי ההורה. אין למהר ולאמץ, או לחילופין להזדרז ולבקר, את הגישה המוצעת פה על סמך מרכיב בודד זה, חשוב ככל שיהיה. כפי שכבר נכתב, זוהי גישה מובנית שבה ישנם עשרה מרכיבים. הפעם נכיר את המרכיב השני.\nלאחר שההורה ברר עם עצמו את תפיסתו ומטרתו החינוכית בעניין מסוים לגביו הוא מתלבט, תיגזר מכך השתמעות אופרטיבית. אם נחזור לדוגמה מהכתבה הקודמת, בה על פי תפיסתו החינוכית של ההורה הילד אמור להירדם בכוחות עצמו ולישון במיטתו שלו בחדרו שלו, הרי שהשתמעות אופרטיבית אפשרית היא שההורה יקבל החלטה שהוא ימנע מלהרדים את הילד בזרועותיו או שלא ירשה לו לישון במיטת ה\n,\n\t אלא אך ורק בחדרו של הילד ובמיטתו.\nאך כיצד ידע ההורה האם ההחלטה החינוכית שקיבל נכונה? זוהי שאלה שאני שומעת תכופות מהורים ששואפים להיות סמכותיים אך חוששים ש'ילכו צעד אחד רחוק מדי' עם דרישותיהם מילדם.\nחששם זה מוצדק ומובן: ההורה מחפש איזשהו סמן שיורה לו מה מתאים וצודק לצפות ולדרוש מילדו ומה לא. סמן זה שההורה מחפש טמון במרכיב השני של הצבת הגבולות. מטרתו למנוע מההורה לגלוש לעבר הורות סמכותנית, השונה עד מאוד מההורות הסמכותית, בכך שהיא מנוכרת לילד ולצרכיו, לא קשובה ולא רגישה לנטיות הילד ומבוצעת באופן כופה ומעניש.\nהמרכיב השני בא בעצם לאזן את הראשון: בעוד שבמרכיב הראשון ההורה עסוק במה שמתאים לו, באיך שההורה היה רוצה שתהיה ההתנהלות החינוכית עם ילדו, המרכיב השני מפנה את הזרקור לכיוון הילד ושואל מה מתאים לילד מבחינת ההתנהלות החינוכית. במילים אחרות, המוכרות לנו מהמקורות: \"חנוך לנער על פי דרכו\". עקרון זה בהצבת גבולות ראשיתו בתפיסתו העקרונית של ההורה ומטרתו בנושא חינוכי כלשהו, אך לא רק: בהמשכו יש התחשבות בילד הסובייקטיבי והמסויים שעומד מול ההורה. ההורה \"רואה\" את הילד, במובן הרחב של המילה.\nההורה הסמכותי רוצה לדעת שדרישתו מהילד עומדת בשני קריטריונים בסיסיים: שהיא הגיונית ושהיא הוגנת מבחינת הילד. בשלב זה, לאחר שכבר ברר את מטרתו החינוכית והשלכותיה המעשיות, על ההורה לבדוק בינו לבין עצמו שההחלטה החינוכית שקיבל נכונה ותואמת לילדו, אך כיצד יעשה זאת? הנקודות שלהלן מכוונות אל התשובה:\nבאופן כללי, האם הילד מתאים ומסוגל, על פי גילו והתפתחותו הקוגניטיבית, הרגשית והמוטורית, לעמוד בדרישה החינוכית המסוימת עליה החליט ההורה? לשם כך ההורה נסמך על ניסיונו המעשי ועל ניסיונם של אנשים סביבו (הוריו, חברים, גננת וכד'). כמו כן הוא נעזר בידע הכללי והמקצועי הקיים על התפתחות ילדים.\nלמשל, בסוגיה של השכבת הילד לישון: האם מתאים ונכון להרגיל פעוט בן שנתיים להירדם ולישון במיטתו שלו? התשובה של רוב המומחים הינה חיובית. כן, שהרי כבר בגיל חצי שנה יש לרוב התינוקות את הבשלות המתאימה והיכולות לעמוד באתגר זה.\nמעבר לכללי, במקרה הפרטי שלפני ההורה: האם מבחינת נטיית אופיו ואישיותו של הילד המסוים הזה שאותו אני מחנך הוגן והגיוני לצפות ממנו לעמוד בדרישה החינוכית שאני מעוניין בה? זאת כפי שההורה מכיר את הילד, על חולשותיו ועל כוחותיו.\nלמשל, בסוגיית השינה: בני בן השנתיים (או אף בן שבעת החודשים) הוא פעוט בריא, העטוף בחום ובאהבה לאורך היום כולו, בעל התפתחות ומשקל תקינים - ולכן אין מניעה להתחיל להרגילו לסדרי השינה שהוזכרו לעיל.\nגם אם שני הסעיפים הקודמים זכו בתשובות חיוביות, האם בתנאי המציאות של הילד ובהתאם לנסיבות ניתן לבוא אליו בדרישה החינוכית הזו? גם אם עקרונית הדרישה נכונה, עשוי להתהוות מצב זמני בו היא עלולה שלא להיות הוגנת והגיונית.\nלמשל: לאותו התינוק בן שבעת החודשים שהורגל להירדם במיטתו, בכוחות עצמו, בוקעות שיניים והוא סובל מכך. אלו הן נסיבות שצריכות לגרום להורה להרהר שנית בדרישתו ולהגמישה באופן זמני בהתאם לנסיבות.\nבפעם הבאה שההורה ישאל את עצמו \"האם החלטתי החינוכית מתאימה לילדי?\", ההורה הסביר, \"הטוב דיו\", יכול בהחלט לסמוך על עצמו בעניין זה. ראשית, ההורה חי בתוך קהילת הורים ובה ילדים נוספים בגילו של ילדו. הוא צופה בילדים האחרים, משוחח עם הורים, קורא ספרים העוסקים בחינוך וירחוני הורים, גולש באינטרנט ושומע את דבריהם של מחנכים ומומחים למיניהם. על סמך כל הידע הזה ההורה יכול להכיר את ציפיות ההתנהגות הנורמטיבית לשלב ההתפתחות ולגיל שבו נמצא ילדו.\nשנית, ההורה מכיר את ילדו טוב יותר מכל אחד אחר. בהנחה שאינו לוקה בגוננות יתר, על פי רוב יש לו מושג מבוסס למדי מהן יכולותיו של הילד מבחינה התפתחותית. הוא מכיר את אופיו של הילד ואת נטיותיו האישיות. ההורה יודע ומכיר את מסוגלות ילדו ויכולותיו המוטורית, הקוגניטיביות והרגשיות. כמו כן הוא מכיר את הילד מבחינת אישיותו ומזגו: האם זהו ילד ביישן ומסוגר, האם זהו ילד עם נטייה ברורה לעצמאות, האם זהו ילד המסתגל בקלות, האם זהו ילד חרד, וכדומה.\nההורה הנבון משלב בין ידיעותיו הכלליות על חינוך ילדים לבין היכרותו האישית עם ילדו שלו, ועל פי רוב יכול להגיע למסקנה האם ניתן ונכון לדרוש מילדו את ההחלטה החינוכית בה הוא מעוניין. כמו כן ההורה בוחן האם בנסיבות המסוימות בהווה, ובהקשר העכשווי המצומצם יותר, הגיוני ומתאים להציב בפני הילד את דרישת ההתנהגות המסוימת הזו.\nעם זאת עשוי לקרות שההורה עדיין לא יהיה בטוח בעצמו ויחוש שהוא ממשיך להתלבט מה נכון וכיצד עליו לנהוג עם ילדו. במקרה שכזה רצוי שההורה יתייעץ עם דמות מקצועית המתמחה בתחום.\nכל הורה מכיר את הבלגן הנוצר בחדר הילדים (במקרה הטוב) או בסלון ובשאר חדרי הבית (במקרה הפחות טוב) עקב פיזורם של צעצועים בכל מקום בו הזאטוט חלף לרגע ושיחק. ישנם הורים שרגישים פחות לאי הסדר וישנם אחרים שהדבר מוציא אותם משלוותם, אך ניתן לשער שרוב ההורים ישמחו אם ילדם יאסוף את צעצועיו עם סיום המשחק ויסדרם במקום המיועד לכך.\nאנו נצא מההנחה שבמקרה שלפנינו ההורה נמצא כבר לאחר קבלת החלטה חינוכית נחרצת והוא נחוש שהילד ילמד לסדר את צעצועיו. בשלב הנוכחי - מרכיב שני של הצבת הגבולות - על ההורה לשאול את עצמו האם דרישה שכזו מן הילד הפרטי שלו, בנסיבות החיים המשפחתיים הספציפיים שלהם, הינה דרישה הגיונית והוגנת.\nשכן, אם מדובר בתינוק בן שנה וחצי או אם מדובר בילד בן חמש - יש לשער שהתשובה על השאלה תהיה שונה.\nהדרישה תהיה שונה גם אם מדובר בילד מפותח מבחינה מוטורית או ילד שעדיין לא שולט היטב בתנועותיו. כך גם אם מדובר, למשל, בילד שלו עוד שני אחים ובנסיבות בהן כולם משחקים בסלון יחדיו - הדרישה ממנו תהייה שונה מאשר מפעוט שאין לו אחים ושהוא היחיד שמשחק ומפזר את צעצועיו.\nאם כן, ההורה שעבר את השלב הראשון של קבלת החלטה חינוכית נחרצת, בהגיעו לשלב השני בהצבת הגבולות עליו לבחון האם וכיצד הוא מתאים את תפיסתו והחלטותיו החינוכיות העקרוניות לילד הפרטי שלו. משעשה ההורה את שני השלבים הראשונים בשלום: יש בידיו החלטה חינוכית נחרצת התואמת לילדו."}
{"article_id": "0,7340,L-4087795,00.html", "header_title": "לוקח לילד שעה לאכול? 5 סימנים להפרעות אכילה", "full_text": "חגית הסתכלה על הצלחת בעיניים בוחנות ואמרה שהיא רואה כמה מהקציצות מוחבאות עמוק בתוך האורז. \"זה לא נחשב\", אמרה, \"תצטרכי לאכול לפחות עוד קציצה אחת כדי לקבל עוגייה\".\nכשהילדים שלנו לומדים שקינוח הוא פרס על אכילה \"מייאשת\" של כל החובות הקודמים כמו ירקות או בשר, הם למעשה מבינים שבשר וירקות לא טעימים, אחרת לא היה צריך להשקיע כזה מאמץ כדי שיאכלו אותם. הנה, את העוגייה למשל אמא לא משכנעת אותם לאכול.\nדנה עלולה לגדול בתחושה שאכילה היא סוג של משא ומתן עם המבוגרים, ובמיוחד עם אמא. לאט לאט היא תאבד את היכולת לחוש מתי היא שבעה, כיוון שהיא נדרשת לספק גורם חיצוני באכילה שלה. יותר מדי מקרים של אכילה מתערבת מהסוג הזה מסתיימים בהשמנה בגיל מבוגר ובזיכרונות של אמא האורבת תמיד עם עוד כפית יוגורט.\nבמקרה אחר, הסתכל יאיר על השולחן וסרק במהירות את המאכלים שהוגשו לארוחת הערב. אף על פי שהיו שם כמה דברים שהוא אוהב לאכול, כמו לחם וטחינה, הוא הכריז בקול \"אין לי מה לאכול, לא אוהב את האוכל הזה\".\nאמו, למודת הניסיון, ידעה שערב המתחיל בסירוב לאוכל ממשיך בדרך כלל בהרבה קשיים ועצבנות.\n\"אולי רק כמה ביסים קטנים?\", התחננה. יאיר הפעוט, שמכיר היטב את מלאכתו, אמר: \"לא אוהב לחם וטחינה. רוצה משהו אחר\". במחשבה על הילד הרעב והמסכן, חזרה אמו אל המטבח ושוב מצאה את עצמה מבשלת פסטה ונקניקיות, מוטרדת בלבה מחוסר הגיוון בתפריט ובפנייה למזון מעובד.\nשתי הדוגמאות האלה מעידות על התנהגות שאפשר להגדירה כ\"בעיות אכילה\". עם הדרכה טובה באשר לתפקיד ההורים בעת ההאכלה הן יכולות להיפתר ולא להתפתח מעבר למצב הקיים. אם נשכיל להבין שאנו האחראים לקביעת סדר הארוחות ומה שיוגש בהן, ואילו הפעוט אחראי על כמות האוכל שיאכל ועלינו לכבד את רצונו - נבסס יחסי אמון הדדיים.\nתינוקות בשנה הראשונה לחייהם יודעים לווסת היטב את כמות המזון הנחוצה להם, לא רק קלורית אלא גם במגוון. בסקרים שנעשו על מגוון המזון שתינוקות אכלו, נמצא שאם ניתנה להם האפשרות לבחור הם ידעו לפזר את המגוון שהוצע על פני השבוע. הידיעה הזאת מרגיעה מאוד, ועלינו רק להאמין שארוחה קלה מדי לטעמנו תלווה בארוחה גדולה יותר בפעם הבאה.\nבשנתם השנייה והלאה עלול הצורך באוטונומיה להתפתח למאבק - כשהאוכל עומד במרכז הזירה. אם אתם מוצאים את עצמכם משוחחים על מה שהילד אכל הרבה אחרי שכל הכלים כבר נוקו, סביר להניח שגם האווירה סביב השולחן רוויית מתח ושאתם נעים סביב האוכל כל היום: מה הוא אכל? מה לא אכל? מה נשאר בתיק מארוחת עשר?\nישנם כמה קריטריונים להפניית ילדים למרפאות אכילה, ובהם גם חלק מהסעיפים הבאים, שכדאי לבחון בכל מקרה שבו יש חשד לבעיה:\nעל פי רוב, שבירה של שתי עקומות גדילה מהווה בעיה. חשוב לציין שהדבר צריך עקבי ושלא מדובר בשינוי זמני שמקורו בצמיחת שיניים או בווירוס שהוביל לתקופה שבה הפעוט אכל פחות.\nמשמשות את אנשי המקצוע ואפשר למצוא אותן בקלות במרפאות הילדים, בתחנות טיפת חלב ובלשכות משרד הבריאות.\nארוחות הנמשכות מעבר לזמן סביר וגלישה של האכילה לפעילויות אחרות כמו צפייה בטלוויזיה או משחק - רק כדי לגרום לפעוט לאכול - צריכות להוביל אותנו להבנה שמשהו בסגנון האכילה של הפעוט משובש. הילד לאו דווקא בוחר בזה בעצמם, וייתכן מאוד שההורה דוחף לכך מתוך דאגה כנה להתפתחותו, אבל כך או כך מדובר בבעיה.\nזו אולי הסיבה הנפוצה ביותר להגעה למרפאות לבעיות אכילה: ההורים מעוניינים להקנות לילד הרגלים טובים וגם משקיעים בכך מחשבה ומשאבים רבים, אך הפעוט בשלו. הדרכים שבהן באים לידי ביטוי מאבקי כוח יכולים להרחיק לכת, מפעוטות ש\"נתקעים\" על הנקה בלבד אפילו בגיל שנתיים, או כאלו שמקיאים את האוכל בשיטתיות מבלי שנמצאה סיבה רפואית לתופעה.\nמעברים כצמתים - כמו מהנקה לשילוב מוצקים או לישיבה עם כל המשפחה סביב השולחן - הם נקודות זמן הדורשות תשומת לב מיוחדת. המעבר מהינקות הנעימה והחובקת של אמא ואבא אל הנבדלות והעצמאות העקשנית של הפעוט אינה פשוטה. שינויי מצב הרוח של הפעוט עלולים להפתיע אותנו והיכולת להישאר שפויים מול הטרטורים של המהנדס הקטן נראית בלתי אפשרית.\nאם הפעוט מתעכב מאוד במעבר מהנקה או תחליף חלב אם למוצקים, למשל, ייתכן והדבר מהווה אינדקציה לבעיית אכילה הדורשת טיפול מעמיק יותר.\nבנוסף לאלה, קיימות פתולוגיות נוספות כמו קשיי לעיסה של מזון ובליעתו, שעלולות להתלוות להן הפרעות בתפקודי האכילה הדורשות בחינה.\nבסופו של דבר, החיים עם הפעוט הם תמיד אתגר. מצב הרוח המשתנה תדיר של הפעוט מפעיל לחץ על ההורים, וכדי להצליח להאכיל אותו זקוקים האם והאב לתמיכה זה של זה. מסר אחיד וגיבוי בהצבת גבולות יעזרו להם להצליח במשימה. אם ההורים רבים ומטרפדים את הניסיונות של בן הזוג להציג גבולות, הפעוט ימשיך לעשות בדיוק את מה שהוא רוצה, ולאו דווקא את הדבר הטוב ביותר עבורו.\nבכל מקרה שההורה מודאג וחרד בקשר להרגלי האכילה של הפעוט שלו, כדאי לבקש את עזרתה של דיאטנית קלינית המנוסה בתחום. דאגנות היתר עלולה להסב נזק במיוחד, כשהיא לא מוצאת נחמה."}
{"article_id": "0,7340,L-4115679,00.html", "header_title": "שוב סנדוויץ' עם שוקולד? לאכול בריא בביה\"ס", "full_text": "לכל ההורים ברור שתזונה היא דבר חשוב. זה הופך להיות חשוב עוד יותר במהלך שנת הלימודים, כאשר הילדים מבלים שעות ארוכות בכיתה. אבל הילדים לא תמיד חושבים כמונו והסנדוויץ' הופך להיות זירת התגוששות איתם. חלקם מסרבים בכלל לקחת כריך לבית הספר, אחרים רוצים אך ורק סנדוויץ' עם שוקולד ויש גם את אלו שרוצים פשוט \"בלי כלום\".\nאז רגע לפני שאנחנו שוקעים אל הריב האינסופי מדי בוקר הכנו עבורכם מדריך מיוחד שיסייע לכם לשמור על תזונה נכונה בתקופת הלימודים.\nארוחת הבוקר היא הארוחה החשובה ביותר ביום. אין מי שלא מכיר את האמרה: \"אכול ארוחת בוקר כמו מלך, ארוחת צהרים כנסיך וארוחת ערב כעני\". ארוחת הבוקר היא למעשה הארוחה המפסקת לאחר שנת הלילה והיא שגורמת להתנעה מחודשת של הגוף.\nבימי לימודים הדבר חשוב כפליים שכן אכילה בבוקר עוזרת לפעילות מיטבית של המוח. קבלת גלוקוז באמצעות האוכל מסייעת לפעילות המוחית. בנוסף, מחקרים מצאו שילד שאוכל ארוחת בוקר רגוע יותר במשך היום, כיוון שהפחמימות עוזרות להפרשת הסרוטונין במוח, מה שגורם לתחושת רוגע ושלווה.\nבנוסף, חשוב לחלק את הארוחות על פני כל היום ולא לדלג על שום ארוחה. גם אם מבחינה קלורית הילד מצליח לצרוך את הכמות הרצויה, חשוב לשמור על רמת סוכר אחידה לאורך כל היום ועל אספקה קלורית תקינה לגוף לכל היום.\nבתור התחלה עדיף לא ללכת נגדו אלא להפוך אותו לשותף פעיל בהכנת הסנדוויץ'. למה הכוונה? לכך שצריך לנהל דיאלוג על תוכן הכריך.\nאל תיבהלו אם הוא רוצה שוקולד. אפשר לקבוע שפעם בשבוע הוא מקבל סנדוויץ' עם שוקולד ובשאר הימים הממרח מגוון יותר. התייעצות עם הילד בנוגע לתכולת הסנדוויץ' יוצרת התחייבות מצדו וציפייה לאכול אותו ומקטינה את הסיכוי למצוא שאריות בילקוט למחרת היום.\nבנוסף, אם שמנו משהו טעים בסנדוויץ' אפשר לדאוג שהלחם יהיה מקמח מלא המכיל סיבים תזונתיים ויוצר תחושת שובע. כמו כן אפשר להוסיף ירקות, כך שרגשות האשם יהיו קטנים יותר. גם כאן כדאי לא להתעקש עם הילד ולהוסיף ירקות שהוא אינו אוהב במיוחד. למשקיעים מביניכם מומלץ להוסיף שקית עם ירקות חתוכים מאחר ובשלב מסוים של היום הילד רעב ומחפש נשנוש. ברגע שיש לו מקלות גזר, מלפפון או פלפל זה קל ונוח והסיכוי גובר שהוא יאכל אותם.\nהדיאלוג על תכולת הסנדוויץ' צריך להיעשות תוך שימת לב לידע שלכם. למשל, חמאת בוטנים מכילה סידן וחיונית לבניית העצמות, כך אם הילד שלכם לא אוהב גבינות אפשר לשים לו במקום טחינה או חמאת בוטנים - שיעשו את העבודה במידה זהה.\nבאופן כללי טחינה היא מרכיב חשוב. היא מכילה סידן, ברזל ושומן בלתי רווי. לפיכך כדאי לנסות ולשלב אותה בדרכים שונות ומשונות, לפעמים אפילו ללא ידיעתו של הילד. בנוסף, מוצרי חלב, טונה וביצה מכילים חלבון ואפשר לשלב אחד מהם בדרכים שונות בכדי לספק לילד את מה שהוא צריך. הידיעה אילו מוצרי מזון מספקים אילו ויטמינים יכולה לסייע לכם, כך שתראו שבאמת אין צורך להתעקש על טונה אם הילד אוהב חביתה.\nמה לעשות, גם אנחנו כהורים עושים טעויות ולפעמים נופלים לטרנד שאולי נשמע טוב, אבל לא מאוד הכרחי. כך הדבר עם חטיפי הבריאות. בעוד שאין ספק כי חטיפי הבריאות עדיפים על ממתקים שונים, הדבר מפתח אצל הילד הרגל שאיננו טוב. עדיף שהילד ילמד לאכול ארוחה מזינה ומשביעה במקום נשנוש שרק משתיק את הבטן. כמובן שאם כבר חטיף, אז עדיף חטיף בריאות המכיל ויטמינים ומינרלים, שעשוי מחומרים טבעיים ועשיר בסיבים תזונתיים.\nנקודה חשובה נוספת היא הפירות. אם כבר הצלחתם לשכנע את הילד לאכול אותם, אז למה אתם חותכים לחתיכות? חתיכת הפרי גורמת לאיבוד תכולת הויטמינים והמינרלים שבו, מה גם שלעתים היא גורמת לשינוי צבע הפרי דבר שמעורר סלידה אצל ילדים.\nונקודה חשובה נוספת: חשוב לגוון את הפירות והירקות שהילדים אוכלים, שכן לכל פרי וירק יש איכויות שונות וחשוב שהילד יהנה מכולם. אל תשימו לו משהו שהוא לא יאכל, אבל אם הוא הכי אוהב תפוח אפשר גם לשים אגס מדי פעם. ככה גם לא יימאס לו מוקדם מהצפוי.\nביפן מקובל להכין ארוחות בקופסאות עבור הילדים שהולכים לבית הספר שנקראות \"בֶּנטוֹ\" המכילות מאכלי אורז, סושי, דגים ועוד. כדאי לאמץ שיטה זו של הכנת קופסאות אוכל, כדוגמת אותם מגשי אוכל המחולקים בטיסות. קיימים כיום בשוק כלים חד-פעמיים מחומר ממוחזר, מתכלה ו\"ירוק\", מגשיות יפיפיות התורמות גם הן להגברת התיאבון.\nבנוסף, ילדים אוהבים לאכול המבורגרים ברשתות המזון המהיר. אפשר וכדאי לתת להם את החוויה, אך בצורה בריאה יותר. ניתן לארוז להם ארוחות מלאות באותו סגנון: סדנוויץ' עם נתחי בשר איכותיים במקום המבורגר, לחמנייה מקמח מלא ובמקום צ'יפס מקלות גזר. אפשר גם להשקיע ולהכין את הסנדוויץ' מטורטייה ולא רק מלחם פרוס או לחמנייה עתירת קלוריות.\nבמקום לקנות - תכינו יחד עם הילדים ותנו להם כחטיף לבית הספר\n1 שקית גרנולה\n1 כוס טחינה גולמית\n1/2 כוס דבש או סילאן\n1/2 כוס אגוזים\n1/2 כוס קוקוס טחון\nמערבבים את כל החומרים למעט הקוקוס ויוצקים לתבנית אפייה עד גובה 1 ס\"מ בערך. מקררים מספר שעות. חותכים לקוביות בגודל המבוקש. מוציאים כל קובייה מהתבנית ועוטפים בקוקוס טחון. ניתן לשמור במקרר מספר שבועות."}
{"article_id": "0,7340,L-4057800,00.html", "header_title": "גמילה מחיתולים: איך להתחיל כבר בגיל שנה וחצי", "full_text": "על סמך ניסיוני אני משוכנעת שרבים אחרים יתלהבו מהחשיבה השונה וישמחו לגלות את ההיגיון הישר הנמצא בבסיסה, המגובה בהוכחות מוצקות.\nשני המרכיבים העיקריים בגישה שלי הם:\n1. הקדמת הגיל שבו יש להתחיל את תהליך הגמילה מחיתולים.\n2. נקיטת גישה חינוכית סמכותית בתהליך הגמילה מחיתולים.\nכל אחד מהמרכיבים הללו מהווה שינוי מהגישה הנהוגה כיום, והחדשנות נובעת מהצירוף של שני מרכיבים אלו.\nשמה של הגישה לקוח מהמונח הידוע \"היענות לצרכים\", מונח השגור בפיהם של אנשי מקצוע והורים כאחד. בדרך כלל מתייחס מונח זה לציפייה מההורה או מהמטפל להכיר בצרכיו המולדים הבסיסיים של הילד - הגופניים והרגשיים (כגון ביטחון, הזנה, הגנה, אהבה, טיפוח, שייכות, קשר ואמון) - ולתת להם מענה הולם. הפסיכיאטר והתיאורטיקן האנגלי ג'ון בולבי טען שפעוט שצרכיו נענים יפתח ביטחון בעצמו ובזולתו ויבנה דפוסי אמון רחבים במערכות יחסים.\nאני מעוניינת לעשות במונח \"היענות לצרכים\" שימוש המותאם לעניין שלפנינו: צרכים - תרתי משמע. כך, בנימה מעט מחויכת, להחיל אותו על היבט מיוחד בהתפתחותו התקינה של הילד, הלוא הוא עשיית צרכיו, ובהתאם - על היענות הוריו אליו בעניין זה: הראשון - האופן ההולם שבו נענים ההורים לאיתותיו של הפעוט והיכולת שלהם לזהות ולעודד את הפוטנציאל הגלום בילדם לשליטה בעשיית צרכיו, והשני - היענות ההורים לצורך של הילד להיות מונהג על ידי מבוגר סמכותי.\nיש מי שסבור שהרצון בהקדמת הגמילה מעיד על נטיות תחרותיות או הישגיות, לכן עליי להדגיש שאין בגישתי כל היבט תחרותי שהוא אלא היגיון צרוף ועובדות מוצקות המעידים על כך שאפשר לסיים את תהליך הגמילה בגיל שרבים סבורים שעדיין אי אפשר אפילו להתחיל אותו.\nממוצע גיל הגמילה כיום עומד על שנתיים וחצי עד שלוש שנים. זהו גם הגיל שעליו ממליצים רוב המומחים. להמלצה זו יש גיבוי בתיאוריות שנוסחו בעשרות השנים האחרונות. לבטח אין זה מקרי שאלו הם אותם העשורים שבהם התרחב והתבסס השימוש בחיתולים החד-פעמיים.\nהקשר בין הופעת חיתולים אלה ובין דחיית גיל הגמילה ברור כשמש בצהרי היום, וחורה להיווכח שתופעת הדחייה של הגמילה, שעל סיבותיה הפסיכולוגיות והחברתיות נעמוד בהמשך, מקבלת תמיכה מהאקדמיה באצטלה של תיאוריות ומחקרים ממדעי ההתנהגות והרפואה.\nמחקרים אלה גורסים שלפעוטות ולתינוקות אין הבשלות ההתפתחותית (הגופנית, הקוגניטיבית או הרגשית) המאפשרת שליטה בעשיית הצרכים - מסקנה המופרכת בקלות על ידי עובדות מהשטח. התיאוריות והמחקרים משמשים מסווה ואף דרבּוּן לנטיות האנושיות לחיפוש אחר נוחות ואחר דחיינות (המתאפשרות, במקרה זה, בניצול מוגזם של ההתפתחות הטכנולוגית של החיתולים החד-פעמיים).\nיש לציין שחלק נכבד ממחקרים אלו ממומן על ידי תאגידי ענק כגון \"פרוקטור אנד גמבל\", שהם יצרני חיתולים חד-פעמיים!\nהסובלנות היתרה, שלא לומר העידוד, שרווחת כיום כלפי התופעה של עיכוב הגמילה בקרב ילדים בני שלוש, ארבע ואף יותר, היא מקור להרבה מן הבעיות שנוצרות בהמשך. אני מאמינה כי \"גישת ההיענות לצרכים\" מעודדת הורים לנצל את הפוטנציאל הטבעי שטמון בילד ולעודד את התפתחותו.\nאלו המדברים על \"בשלות\" מתייחסים לשני היבטים של מושג זה:\nיכולת הפעוט לשבת, ללכת, לדבר, לפשוט וללבוש תחתונים וכיו\"ב.\nמודעותו של הפעוט לעשיית צרכיו ורצונו לשתף פעולה בתהליך הגמילה.\nחד משמעית, הילד, הפעוט ואף התינוק יכולים להיגמל מחיתולים גם ללא שמץ מכל אלו! כדי להפריך את מיתוס הבשלות, הנה התנאים שכלל לא הכרחי שיופיעו בהתנהגות הילד לקראת תחילת תהליך הגמילה:\nאני מאמינה ויודעת שניתן וכדאי לגמול תינוקות מחיתולים בגיל מוקדם יותר מזה הנהוג כיום. רבים חושבים אחרת ולא אחת אני נשאלת למה בכלל להקדים את תהליך הגמילה. אך אני סבורה שהשאלה הנכונה היא למה להמשיך ולגדל את הפעוט בתוך החיתולים וההפרשות?\nיש מי שסבור שהרצון בהקדמת הגמילה מעיד על נטיות תחרותיות או הישגיות, לכן עליי להדגיש שאין בגישתי כל היבט תחרותי שהוא אלא היגיון צרוף ועובדות מוצקות המעידים על כך שאפשר לסיים את תהליך הגמילה בגיל שרבים סבורים שעדיין אי אפשר אפילו להתחיל אותו.\nאני טוענת, על סמך עובדות היסטוריות ואנתרופולוגיות וכן על סמך ניסיוני האישי והמקצועי הרב, שאפשר לחנך פעוטות לשליטה בעשיית צורכיהם בגיל מוקדם בהרבה מזה המומלץ כיום. לתינוק יש יכולת טבעית של התאפקות ושל שחרור. כשאנו מחתלים אותו ומתעלמים מהסימנים שהוא נותן לנו על צרכיו, אנחנו בעצם מנוונים יכולת זו שלו.\nלפעוט שייגמל בגיל מוקדם לא ייווצר כל נזק פסיכולוגי. נהפוך הוא: נזקים ובעיות רבים נובעים מעצם דחיית הגמילה לגיל שנתיים (\"The Terrible two\"), גיל שבו הפעוט המודע והדעתן אינו נלהב לשתף פעולה בשעה שמנסים לשנות את הרגלי עשיית הצרכים שלו.\nאין ספק שרכישת הרגלים לעשיית הצרכים היא משימה שסיומה המוצלח יתרום רבות לפעוט:\nאפשר לגמול תינוקות בני כמה שבועות (הם בשלים לכך!), אך אני מבינה שהמלצה כזו עשויה להישמע לרוב ההורים קיצונית ובלתי אפשרית ליישום, אף על פי שיש קהילת הורים הולכת וגדלה המגדלת את צאצאיה ללא חיתולים.\nאסתפק אפוא בהמלצה מתונה יותר שיש בה משום פשרה בין שתי גישות קיצוניות: האחת (שבה אוחז מיעוט) הדוגלת ב\"הורות טבעית\" ומטיפה לגידול תינוקות ללא חיתולים כלל, והאחרת (שבה אוחז הרוב) המעודדת החתלה עד גיל בוגר של שנתיים וחצי, שלוש ואף יותר.\nהמלצתי החד משמעית, לכל ההורים ולכל העוסקים בתחום: החזרת תהליך הגמילה לגיל שמתאים לתינוק הרבה יותר, ושגם יהיה מקובל על הוריו וסביר בעיניהם - סביב גיל שנה וחצי, ומי שמעוניין יכול לגמול אף מוקדם מכך."}
{"article_id": "0,7340,L-3991250,00.html", "header_title": "מרזה לשמן: בקרוב - עקומת גדילה חדשה לתינוק", "full_text": "כתוצאה משינוי הסטנדרטים, חלק מהתינוקות הניזונים מתרכובת חלב (פורמולה), שעלו עד כה במשקל \"לפי הספר\" - צפויים להיות מוגדרים בביקור הבא בטיפת חלב כ\"שמנמנים\". לעומתם, תינוקות יונקים שעד כה נחשבו לרזים מדי, צפויים \"לקפוץ\" לאחוזון גבוה יותר.\nעקומות הגדילה משרטטות את קו הנורמה, כך שניתן להשוות את הקצב שבו גדל כל תינוק ביחס לתינוקות אחרים. זהו כלי חשוב להערכת מצבו הבריאותי והתזונתי של התינוק, בעיקר בשנה הראשונה לחייו, אולם גם לאחר מכן. תינוק שעולה במשקל בקצב נמוך ביחס לתינוקות אחרים, או אינו גובה די הצורך, עלול לסבול מבעיה בריאותית כלשהי המחייבת אבחון וטיפול בשלב מוקדם. נוסף על כך, עקומות הגדילה נותנות מדד אמין לכמות התזונה שמקבל התינוק ואיכותה.\nעל פי ארגון הבריאות העולמי, עד גיל ארבעה עד שישה חודשים מומלץ שהתינוק יצרוך חלב אם בלבד. אולם זה מכבר ידוע כי דפוס הגדילה של תינוקות יונקים שונה מזה של תינוקות הניזונים מתרכובות למיניהן - והם עולים במשקל לאט יותר בשנה הראשונה לחייהם. למרות זאת, במקרים רבים מעודדות האחיות את האמהות המניקות להאכיל את התינוק גם בפורמולה, \"כדי שיעלה יפה יותר במשקל\".\nמעכשיו לא יהיה בכך צורך. בישראל השתמשו עד היום בעקומות המבוססות על קצב הגדילה הממוצע של תינוקות אמריקנים, הנחשבים לתינוקות גדולים במיוחד: קצב הגדילה שלהם מהיר מזה המקובל ברוב מדינות העולם.\nכדי לעודד הנקה ולהילחם במגפת ההשמנה העולמית, שמתחילה כבר בילדות, החליט לאחרונה משרד הבריאות להחליף את עקומות הגדילה האמריקניות בעקומות חדשות יותר. העקומות המעודכנות, שפרסם ארגון הבריאות העולמי, מבוססות על קצב הגדילה הממוצע של 9,000 תינוקות וילדים עד גיל 5 שנבחרו מחמש יבשות ומשש מדינות: הודו, ברזיל, נורבגיה, גאנה, עומאן וארצות הברית. העקומות החדשות משקפות את קצב הגדילה של תינוקות שניזונו מחלב אם בלבד עד גיל ארבעה עד שישה חודשים, גדלו בתנאים סביבתיים טובים וקיבלו טיפול רפואי נאות.\nהעקומות החדשות מראות את הקצב הרצוי של העלייה במשקל ואת העלייה בגובה, וכן את היחס בין משקל לגובה בהשוואה לקצב הגדילה שנקבע כ\"אופטימלי\". כך, למשל, טווח המשקלים המוגדר \"תקין\" בעת הלידה (כלומר, מהאחוזון השלישי עד האחוזון ה-97) יתחיל מעתה ב-2.400 ק\"ג לבנות, לעומת 2.600 ק\"ג בעקומות האמריקניות.\nבגיל שלושה חודשים המשקל ממוצע של בנות יעמוד מעתה על 5.800 ק\"ג (לעומת 5.5 ק\"ג עד כה). בגיל שישה חודשים המשקל הממוצע לבנות נותר זהה בשתי העקומות (7.200 ק\"ג). בגיל תשעה חודשים המשקל הממוצע לבנות יהיה מעתה 8.200 ק\"ג (לעומת 8.400 ק\"ג) - ובגיל שנה: 9 ק\"ג, לעומת 9.600 ק\"ג עד כה.\nאצל הבנים, המשקל הממוצע בעת הלידה יעמוד מעתה על 3.300 ק\"ג, לעומת 3.600 ק\"ג בעקומות הישנות. בגיל שלושה חודשים המשקל הממוצע החדש דווקא גבוה מזה שבעקומה האמריקאית: 6.400 ק\"ג לעומת 6 ק\"ג עד כה. כך גם בגיל שישה חודשים: 8 ק\"ג מעתה, לעומת 7.8 ק\"ג עד כה. המשקל הממוצע לבנים בני תשעה חודשים יהיה 8.900 ק\"ג, לעומת 9.200 ק\"ג עד כה. ובגיל שנה: 9.600 ק\"ג לעומת 10.300 ק\"ג בעקומות הישנות.\nעקומות הגדילה החדשות כוללות, כמובן, גם התייחסות לצמיחה לגובה, אולם הפערים פחות משמעותיים בהשוואה לעקומות הקודמות: הגובה הממוצע לתינוקות בני שלושה ושישה חודשים עלה בעקומות החדשות בסנטימטר בלבד, אצל שני המינים. בשאר הגילים ין הבדלים בין העקומות.\n\"העקומה של ארגון הבריאות העולמי משקפות טוב יותר את קצב הגדילה הרצוי\nואת הטווחים הרצויים, משום שהן מבוססות על תינוקות יונקים ממגוון יבשות\", אמר אתמול ראש שירותי הציבורי של משרד הבריאות, פרופ' איתמר גרוטו.\n\"חלק מהאמהות, בעיקר האמהות המיניקות, דואגות שהתינוק לא גדל בקצב הרצוי. התוצאה החיובית מבחינתנו היא שתינוקות יונקים, שהם מטבעם רזים יותר בשנת החיים הראשונה, יהיו מעכשיו במקום טוב יותר בתוך הנורמה. המסר שיקבלו האמהות שלהם הוא שהם גדלים יפה ואין שום צורך להעשיר את המזון שלהם בפורמולה כדי לעודד את הגדילה\"."}
{"article_id": "0,7340,L-4248064,00.html", "header_title": "אורזים עם הילדים: מתי לספר להם שעוברים דירה?", "full_text": "כך או כך, מעבר דירה הוא שינוי משמעותי הדורש התארגנות פיזית ורגשית. הדבר מורכב לנו, המבוגרים, אז איך עושים זאת עם ילדים?\nאם כבר בחרתם את החופש הגדול כדי להתחשב בילדים ולא לטלטל אותם באמצע שנת הלימודים, מומלץ גם למצוא דרך לשתף אותם בתהליך כדי להקל את המעבר.\nספרו לילדים על המעבר לפני שהשינוי נותן את אותותיו בצורת ארגזים בבית. תנו להם מספיק זמן לעכל את הרעיון, ואל תמתינו לרגע האחרון כדי לא להכניס אותם למתח. האמינו לי שלהודיע להם שבעוד שבוע עוברים דירה עשוי להכניס אותם להרבה יותר מתח, והדבר נכון גם במקרה של ילדים צעירים.\nאפשר להתחיל בשיחה כמה חודשים לפני המעבר, כשאתם מתחילים לחפש דירה. תוכלו לתת סימנים בזמן, כגון \"נעבור בסוף החופש הגדול, כשתסתיים הקייטנה\" או \"נעבור בסוכות, שיהיה לנו זמן להתארגן\".\nאחרי שהודעתם על המעבר הצפוי השאירו זמן ומקום לשיחה בנושא. ברוב הפעמים מעבר כרוך בשינוי סביבתי-חברתי ומזעזע את עולמם המוכר של הילדים. כמו כל שינוי, הוא יכול להביא לתוצאות טובות יותר או פחות עבורם, והדרך שבה תעבירו להם את המסר יכולה מאוד להשפיע על קבלת החדשות.\nאם אתם לא שלמים עם המעבר או חוששים ממנו, היו בטוחים שהתחושה תועבר במסר ותחזק בילדים חשש וחוסר ביטחון, שעשויים להוביל למתח, לכעסים ולתסכול מהמעבר. כדי למנוע זאת עשו \"\n\"\n\t לפני השיחה עם הילדים ומצאו את נקודות האור שבמעבר עבורכם ועבור הילדים, שבעזרתן תוכלו לחזק את הילדים בעת הבשורה.\nגם אם אתם בטוחים שהמעבר נפלא לכל המשפחה, שדרוג בתנאים והזדמנות שאין להחמיצה, אתם עדיין עשויים להיתקל בהתנגדות חריפה למעבר, במיוחד אם מדובר בילדים בני שמונה ומעלה, שכבר מעורים חברתית. גם אם לא היה להם קל בסביבה הנוכחית, זו עדיין הסביבה המוכרת וכעת הם ניצבים בפני הלא נודע. מפחיד.\nהמון שאלות צצות: מה יהיה עם החברים שלי? מה עם החוגים שאני אוהב? ועוד. נסו לתת לשאלות מענה עד כמה שניתן, אם כי חלק מהן מן הסתם לא ייפתרו עד למעבר. תנו מקום ולגיטימציה גם לרגשות שליליים ולכעס על כך שאתם מנתקים אותם מסביבה מוכרת ומחברים.\nהימנעו מלומר \"לא נורא, תכירו חברים חדשים\". הוא אכן יכיר, אבל כרגע הדבר נורא עבורו וממש לא מעניין אותו מה יהיה בעתיד. הוא לא רוצה לאבד את הקיים. במקום זה אמרו \"אני מבין שאתה עצוב וכועס על המעבר, שמרחיק אותך מאורי ומיונתן שאתה פוגש כמעט כל יום אחרי הצהריים. נכון שעכשיו זה לא יהיה אותו הדבר, אבל תוכלו להישאר בקשר, לבקר זה את זה בסופי השבוע ולדבר בטלפון\".\nסביר שהתשובה הזו לא תספק אותו והילד עדיין יכעס, אך זה לא יהיה אותו כעס של \"לא מבינים אותי\", אלא תסכול מהסיטואציה שהוא לא יכול לשנות.\nאם המעבר הוא בתוך השכונה, מדובר במעבר קל יחסית כיוון שהמסגרות החברתיות והלימודיות לא משתנות. במקרה כזה מומלץ לשתף את הילדים אפילו בחיפוש הדירה, שיטוט יחד בשכונה ומציאת שלטים \"למכירה/להשכרה\". הדבר יעזור להם להתכונן למעבר הצפוי בהמשך.\nעם זאת, בבדיקת דירות פוטנציאליות לא הייתי מערבת את הילדים, כיוון ששיטוט שלהם בדירה יכול להסיח את דעתכם ולהפריע, במיוחד אם עדיין גרים אנשים במקום. הרגיעו אותם שכשתמצאו את הדירה המתאימה תיקחו אותם לראות - וכך תעשו.\nכאמור, לקראת המעבר קחו אותם לראות את הדירה הנבחרת. בהתחלה מבחוץ, שייראו את הבית ואת הסביבה הקרובה לו, ובהמשך (לא בהכרח באותו ביקור) גם מבפנים. אם אתם כבר יודעים איך תיראה הדירה, ספרו להם \"פה יהיה הסלון, פה החדר שלנו ופה החדר שלך\".\nאפשר לשתף אותם בבחירות והחלטות, במיוחד אלו הנוגעות להם. למשל, \"אתה מעדיף את החדר הגדול או את הקטן עם היציאה למרפסת?\".\nעם כל התחלה חדשה יש גם הזדמנות חדשה. מיינו עם הילדים בגדים וחפצים ובחרו מה ממשיך איתם הלאה ומה אפשר למחזר או לתרום. עשו רשימה של דברים שהם צריכים ורעיונות שיש להם לעיצוב החדר החדש, זה יעזור בהפיכת המעבר למשהו מרגש שמצפים לו.\nהמעבר הוא גם הזדמנות לחזק אותם בתחום שהם מתקשים בו ובכך לאפשר להם חוויה חיובית במפגש עם ילדים חדשים, ללא \"תויות\" כאלה או אחרות שהודבקו להם זה מכבר.\nיום המעבר הוא יום מרגש במיוחד המביא עמו רגשות עוצמתיים. זה היום שבו הכל קורה: מעבר, שינוי, פרידה מהישן, התחדשות ובנוסף לכל המובילים, העמידה בזמנים, הטענה ופירוק, שמירה על הציוד וסידור ראשוני. אז לא, אני לא ממליצה שילדים קטנים יסתובבו אתכם ביום הזה, כיוון שזו חוויה הדומה להימצאות בסיר לחץ.\nאם אין להם קייטנה ביום המעבר, תכננו להם פעילות מהנה אחרת שישמחו להיות בה ולשחרר אתכם להתרכז בסידורי המעבר. עם זאת, ככל שמתאפשר תנו להם להימצא בחלק קטן במעבר, כדי שייראו את המשאית המעמיסה או הפורקת את החפצים.\nדאגו מבעוד מועד לקחת את הפריטים האהובים על הילדים בתיק נפרד: בובות, משחקים, מצעים ואפילו מנורת לילה, כך שתוך זמן קצר יעניק החדר שלהם תחושת חמימות וביטחון, תחושת שייכות.\nעזרו לילדים להשתלב בסביבה החדשה. אם אתם עוברים בקיץ, רשמו אותם ל\nעם ילדים שאיתם ימשיכו בשנה הבאה. בררו לגבי חוגים, במיוחד חוגים שאהבו במקום הקודם, ונסו ליצור לכך המשכיות באמצעות הרשמה לחוג מוכר ואהוב שבו הצליחו בעבר.\nהכירו את השכנים: האם יש להם ילדים באותם גילאים שניתן להפגיש אחרי הצהריים? האם רוב הילדים נפגשים בגן השעשועים או במגרש בית הספר?\nהזמינו גם חברים טובים מהעבר לבקר. לפעמים ביקור כזה יעזור לילד להרחיב את אופקי הראייה לדברים שבכעסו לא ראה עד כה. למשל, כשישמע את החבר אומר \"יואו, איזה כיף לך, יש לך עכשיו חדר רק בשביל משחקים!\" או \"יש לך גן שעשועים ליד הבית!\".\nאבל לא פחות חשוב מהתחלה חדשה היא הפרידה מהישן. סוף הוא תמיד התחלה ויש לעשותו כהלכה כדי שאפשר יהיה להמשיך הלאה, ללא מטענים.\nאפשרו לילד להיפרד מהבית, מבית הספר או מהגן, מהמורים ומהחברים. אני ממליצה בחום להכין אלבום קטן עם תמונות, ציורים וכמה מילים. ובהזדמנות, אם ירצה ואם יתאפשר, חזרו גם לבקר."}
{"article_id": "0,7340,L-4105012,00.html", "header_title": "על ארגזים: 9 עצות להקלה על הילדים במעבר דירה", "full_text": "אבל מחקרים מראים כי מעבר דירה הוא אחד מגורמי הלחץ הגדולים במהלך חיינו, והוא מעורר לא מעט מצוקה רגשית. בסך הכל מעבר דירה מסמל לעתים קרובות דווקא שיפור בתנאי החיים, שינוי חיובי ומשמח - אז מדוע הוא מטריד כל כך?\nמעבר דירה כולל שני תהליכים: האחד - פרידה מהמוכר, מהחברים הטובים, מהבית ומהסביבה שבהם נוצרו זיכרונות חיינו. השני - הסתגלות למצב חדש, דבר שיכול לסקרן ולהלהיב אותנו אך גם לעורר בנו חשש מאי-הוודאות העומדת בפנינו.\nבעוד\nעסוקים\n\t \"בעשייה\" ובמשימות כמו סגירת החוזה, טיפול במשכנתה, אריזה, שיפוץ הדירה החדשה ורישום ילדים לגן או לבית הספר, הילדים פנויים להגיב באופן רגשי יותר למעבר. כיוון שהילדים מתקשים לעתים לבטא את רגשותיהם במילים, הם עשויים לבטא את הלחץ בדרכים שונות:\nילדים מגיבים בצער לפרידה מהמוכר, ובחשש ממה שטומן בחובו החדש. עבור פעוטות המעבר בעייתי פחות, שכן תחושת הביטחון שלהם נשענת על הוריהם ודי בנוכחותם כדי שירגישו מוגנים.\nכדי להקל את התהליך ספרו להם מראש על המעבר באופן פשוט ומובן. אם מדובר בפעוטות עשו זאת סמוך להתארגנות הממשית למעבר, כיוון שתפיסת רצף הזמן שלהם אינה מבוססת. לילדים גדולים יותר הציעו דוגמאות של חברים שעברו גם הם דירה לאחרונה.\nניתן להפיג את החשש מהמסגרת החדשה באמצעות היכרות מוקדמת עם הגן, בית הספר והמורה. ערכו עם הילדים סיור מקדים בשכונה החדשה, הכירו להם את המחנכת העתידית ועדכנו אותה באשר לצרכים הייחודיים של הילד. במידת האפשר, אפשרו לילד להשתתף בקייטנת קיץ באזור המגורים החדש, כדי שיסתגל לסביבה.\nפעוטות אינם מתלהבים מאופנות או מתחכום טכנולוגי, ותמיד יעדיפו את הטוב והמוכר. אם קניתם לילד מיטה חדשה לרגל המעבר, תנו לו לישון בה עוד לפני המעבר כדי לא להוסיף לקושי בהסתגלות.\nילדים בגיל בית הספר מבלים את רוב זמנם במסגרת או עם חברים. עיקר הקושי שלהם יהיה בפרידה מהחברים לכיתה, מהחוגים, מהמורים המוכרים ומהמדריכים בתנועת הנוער. מומלץ לתת להם הזדמנות לבטא את הקושי ולחשוב יחד על דרכים שיכולות להקל את השינוי: לערוך מסיבת פרידה מהחברים, יצירת ספר טלפונים ואימייליים של החברים הקרובים כדי לשמור על קשר, החלפת מתנות ועוד.\nילדים יכולים להיות מעורבים בהכנות למעבר, על פי גילם ומידת הרצון שלהם להשתתף. הם יכולים לסייע באריזת המשחקים בחדר שלהם, לבחור פריטים לחדר החדש או את צבע הקיר ועוד. בני נוער יכולים לעזור בשמירה על אחיהם הקטנים בימי המעבר, לעזור בפריקת הארגזים וכולי.\nבעת האריזה הסבירו לילדים שהחפצים אינם נעלמים אלא נשמרים בארגזים ושיוכלו להשתמש בהם שוב לאחר המעבר. השאירו מחוץ לארגזים צעצוע האהוב במיוחד על הילד או את \"חפץ המעבר\" שלו (שמיכה, דובי), כדי לאפשר לו להירגע באמצעותו ולא לוותר על פריט שהוא קשור אליו.\nדאגו מראש לנוכחות של אדם מוכר שיוכל לשהות עם הילד ביום המעבר ולדאוג לצרכיו, בשעה שההורים כמובן עסוקים מאוד.\nילדים בגיל ההתבגרות מבינים בדרך כלל את המניעים למעבר ואת משמעותו. עם זאת, אין משמעות הדבר שהם משלימים עם התהליך או מסכימים לו. החברים הם הדבר החשוב ביותר בחייהם של בני הנוער, והם עשויים לחוות פרידה קשה ותקופת הסתגלות ארוכה יותר בשל הצורך בהשתלבות במסגרת החברתית החדשה ובבניית מעמדם בקבוצה.\nהתייחסו לקשייהם במלוא תשומת הלב ואל תפטרו זאת במחשבה ש\"הזמן יעשה את שלו\". ההקשבה וההבנה שלכם חשובה - נסו לדון איתם בקשיים ולנסות לעזור להם, אם הם מעוניינים בכך.\nהתחשבו ככל האפשר בצורך של הילדים לשמור על קשר עם החברים לכיתה או לתנועת הנוער, ואפשרו להם להשתתף בפעילויות חברתיות באזור מגוריהם הקודם.\nכאמור, בכל שינוי יש ערעור של הבטוח ושל המוכר. מתן אפשרות לילד להביע את הקושי שלו, לצד הקניית התחושה שההורים אכפתיים וקשובים, יכולים לחזק את הילד ולהפוך את המעבר לחוויה נעימה ומשפחתית."}
{"article_id": "0,7340,L-4103437,00.html", "header_title": "בדקנו: משחקי הילדים שמבטיחים שקט במושב האחורי", "full_text": "בין אם זו נסיעה לסבא וסבתא, לבילוי או לחופשה משפחתית - הילדים מבלים זמן רב במושב האחורי. כדי להעביר להם את הזמן בנעימים, ולנסות למנוע מאיתנו, ה\n,\n\t לשמוע את\nהריבים והנדנודים, אפשר לקחת לנסיעה צעצועים שונים, שיעבירו את הזמן. אך מכיוון שמדובר במרחב קטן יחסית, שלא מאפשר תנועה, לרוב צריך להתאים אותם במיוחד לנסיעה.\nכדי שתדעו על מה שווה להוציא את הכסף בדקנו מגוון של צעצועים שיכולים להתאים. חשוב לציין שהבדיקה נעשתה על פי הצהרתם של היצרנים והמשווקים כי מדובר בצעצוע שמתאים לנסיעה - והדירוג נעשה בהתאם.\nערכת תיק יצירה לנסיעה, הכוללת תיק נפתח עם מגוון כיסי אחסון. ניתן לרכוש (בתוספת תשלום) ערכה עם מגוון אביזרי יצירה הכוללת טושים, דפי צביעה ומסגרות. השולחן ניתן לתלייה על המושב הקידמי.\nאם אתם בוחרים לקנות רק מוצר אחד שמתאים לנסיעה עם ילדים - זה הדבר. הנסיעה עם שלושה ילדים במגוון גילאים, שלרוב עוברת בהצקות, ריבים וצעקות, הפכה לזמן של בילוי וכיף. הם מציירים, גוזרים, מדביקים - ומתעקשים לפתוח את השולחן גם בנסיעות הקצרות, בתוך העיר.\nיתרון נוסף של השולחן הוא שאפשר להשתמש בו לא רק למטרת יצירה, אלא גם למגוון רחב של משחקים שדורשים משטח קשיח, החל מפאזלים ועד משחקי קופסה קטנים. בקיצור, חלום.\nכל הגילאים.\n130 שקלים כולל ערכת הצבעים. 100 שקלים בלעדיה.\nרשת חנויות \"טויס אר אס\".\nסדרה הכוללת משחקי חשיבה מגנטיים באריזת ברזל. בין המשחקים: מרוץ מכוניות, למצוא את האוצר, אותיות בריבוע (משחק הרכבת מילים), טנגרם (פאזל סיני מאתגר), סולמות ונחשים, איקס עיגול וארבעה בשורה.\nהבעיה העיקרית כאשר לוקחים משחקים לרכב היא יציבות. הכבישים בישראל, לצערנו, הם לא תמיד חלקים וכל \"קפיצה\" של הרכב עלולה לחרב את המשחק. הבעיה הזו אכן נפתרת במשחקים המגנטיים, ושום דבר לא זז ממקומו - לא משנה מה.\nיתרון נוסף של משחקים הוא באריזתם הדקה והקטנה - כך שניתן בהחלט להשאיר אותם בתא הכפפות ולהוציא אותם בכל פעם שיש צורך.\n20 שקלים לשני משחקים.\nבני ארבע ומעלה.\nרשת חנויות \"קרביץ\".\nהמשחק הוותיק והמוכר של חברת \"קוד-קוד\" שבו צריך לנחש מהי הדמות המסתורית - רק בגרסה שמאפשרת לשחק בכל מקום. המשחק מתאים לשני משתתפים, דורש תקשורת ביניהם ומלמד לתאר את איברי הפנים. מפתח את מיומנויות השפה, אבחנה בפרטים, זיהוי על פי רמזים ועוד.\nהמשחק \"נחש מי\" הוא אחד האהובים עלינו בבית, והילדים שמחו לגלות כי יש גם גרסה מיוחדת שניתן לקחת לרכב. הלוחות המוקטנים, הפטנט שמקבע את הקלפים ללוח והקומפקטיות של כל המארז הפכו אותו לאהוב במיוחד גם בנסיעות ובהחלט הביאו למטרה המיוחלת: שקט ארוך למדי במושב האחורי.\n56 שקלים.\nבני ארבע ומעלה.\nברשתות הצעצועים ובחנויות המובחרות.\nהמשחק צוללות בגרסה מוקטנת שמתאימה לנסיעה ברכב.\nפעם, כשאנחנו היינו ילדים, את המשחק צוללות היינו משחקים על נייר משבצות. הילדים של היום כבר מכירים את הגרסה העשוייה פלסטיק, בה הצוללות נראות אמיתיות, ולא ריבועים מושחרים. המשחק המיועד לרכב מגיעה בתוך מארז מיוחד עם ריצרץ', ששומר עליו סגור ומוודא שאף חלק לא ייפול. גם הגודל בהחלט מתאים לרכב, וראויה לציון היציבות של החלקים, שבמשחקי צוללות מפלסטיק אין חשובה ממנה. הבעיה היחידה היא שהחלקים מאוד-מאוד קטנים וכשהם נופלים מהיד במהלך הנסיעה - קשה למצוא אותם.\n59 שקלים.\nבני שש ומעלה.\nרשת חנויות \"אימג'נריום\".\nלוח מחיק לכתיבה ולציור עם חותמות לקישוט.\nבת הארבע היא, באופן טבעי, הבעייתית ביותר במשפחתנו בנסיעות ארוכות. ככה זה כשסף השעמום גבוה ואת צריכה להיות במקום אחד זמן רב. אבל הלוח המחיק של חברת \"טומי\" בהחלט סיפק לה תעסוקה לזמן רב, בעיקר כשהיא הצליחה לצייר עליו בלי שאחיה הגדולים ינסו \"לעזור לה\".\nאיכותו של הלוח גם היא ראויה לציון. הוא חזק מאוד, עמיד וה\"עט\" המצורפת אליו קשם המקומות המיועדים ל\"חותמות\" בעלי פטנט שלא נותן להן ליפול ממנו בקלות - כך שהכל נשמר היטב. החסרון היחיד של הלוח הוא דווקא עבורנו, ההורים, והוא לא רק במחיר. בכל פעם שמוחקים את הציור מהלוח ה\"מחק\" (אותו מזיזים מצד אחד לשני) משמיע רעש די מעצבן. אבל היי, הוא פחות מעצבן מהמשפט \"אני רוצה כבר להגיע\".\n169 שקלים.\nבני שנתיים ומעלה.\nבחנויות הצעצועים המובחרות.\nלוח ציור מחיק עם חותמות.\nבשונה מלוחות ציור אחרים, כאן צופן הלוח המגנטי ארבעה צבעים שונים - אדום, כחול, ירוק וצהוב, כך שכשמציירים בעזרת העט מתקבל ציור עליז ומיוחד יותר. ללוח מצורפות שלוש חותמות קטנות בצורות סטנדרטיות. העט קשור ללוח בחוט, והוא והחותמות מאופסנים בתאים נפרדים בצדי הלוח, שנסגרים בנוחות ושומרים על האביזרים. הלוח עמיד ואיכותי, ובת השנתיים הסתדרה מצוין בדרך גם עם כפתור המחיקה שיש להזיז כדי להתחיל ציור חדש.\nהאריזה הממותגת לסיפור \"מעשה בחמישה בלונים\" מבטיחה קשר לאהבה לספרים ש\"מתחילה כבר בגיל צעיר\" וגם העשרה של חוויית הציור. בפועל, ברגע שמוציאים את הלוח מהקופסה נשאר רק ציור זעיר של הדמויות מהספר בראש הלוח, ושל מיצי החתולה המפורסמת על כפתור המחיקה - ודי התאכזבנו מהגילוי הזה.\nבני שנתיים ומעלה. שימו לב שעל האריזה מצוין כי המוצר מיועד לבני שלוש ומעלה בשל חלקים קטנים (החותמות, במקרה הזה).\n100 שקלים.\nברשת חנויות שילב.\nקופסה ובה 11 משחקים קלאסיים שונים.\nמדובר במארז מושקע מאוד של 11 משחקים (כל משחק מגיע מצידו האחר של לוח עשוי קרטון חזק ואיכותי). נראה כי הושקעה מחשבה רבה באריזה שתשמור בשלמתם את כל החלקים ולשם כך מצורפות שלוש שקיות בד. גם החלוקה של הקופסא עצמה, לשתי מגירות, מסייעת בשמירה על שלמותם של המשחקים.\nהעובדה שמדובר במגירות עוזר גם היא למשחק במושב האחורי של הרכב - כך שאין צורך בשולחן או במשטח קשיח אחר. דפנות המגירה מונעות מהחלקים ליפול ולהתפזר ומהקוביות ליפול למטה.\nאך לא רק יתרונות יש במארז. נתחיל מכך שההוראות למשחקים מגיעות אך ורק באנגלית - מה שהוביל לכך שאמא ואבא היו צריכים לשבור את השיניים כדי להבין איך משחקים במשחקים הפחות מוכרים. הבעיה השנייה היא שבתנועה של הרכב החלקים לא תמיד מחזיקים מעמד, מה שעלול להרוס את המשחק באמצע.\n119 שקלים.\nבני ארבע ומעלה.\nברשת חנויות אימג'נריום.\nמשטח עם איורי חווה וחיות המתלבש על המושב הקדמי, והגה שעליו כפתורים המפעילים בשלט רחוק את החיות בקול, מנגינות ואור מהבהב.\nאם חיפשתם שקט מכיוון המושב האחורי - זה לא בדיוק הפתרון האידיאלי עבורכם. קולות החיות הרמים ממלאים את המכונית וכשהמוזיקה מתחילה נראה שהיא יכולה להימשך ולהימשך עד שתגיעו ליעדכם. לחיצה על כפתור נוסף אמנם עוצרת את המנגינה, אך עד שהזאטוט יואיל בטובו לעשות כך הנוסעים המבוגרים עלולים לצאת משלוותם.\nבת השנתיים שיחקה בפעלולון בעת נסיעות ארוכות לסבא וסבתא בצפון ובחזרה, ונהנתה להביט בחיות שעל הלוח ולזהות אותן בקול. לטעמנו, יחסית לאפשרויות המשחק, ההשקעה במחיר מעט מוגזמת.\nחלקי המשחק איכותיים מאוד ויפים למראה בזכות הצבעוניות המפורסמת של מוצרי טייני לאב והעיצוב הנעים, והחיבור שלהם למושב הקדמי ולכיסא הבטיחות של הילד פשוט וקל.\nבני שנה-שנתיים.\n230 שקלים.\nברשת חנויות שילב.\nמשחק העסקים הקלאסי במהדורת נשיאה בצורת ספר.\nעל פניו הרעיון של משחק המונופול היה נשמע לנו מעולה. מדובר הרי במשחק מהנה ומוכר שלוקח שעות רבות לשחק - כך שאפשר להעביר איתו זמן רב ברכב. אך למרות המארז המוצלח והחלקים והקלפים שהוקטנו עד לגדלים מיניאטורים כך שיתאימו למושב האחורי - זה לא ממש צלח.\nכי המשטח עליו אמורים לשחק את המונופול (מארז הספר נפתח ויוצר מעין שולחן קטן) מספיק אך ורק לחלקים שנמצאים על הלוח ואין מקום לשים בו את השטרות ואת החלקים של ה\"בנק\". בנוסף, למשטח אין דפנות כך שהקוביות נפלו לנו שוב ושוב. ולצערנו בסוף פשוט התייאשנו וסיכמנו שגם מונפול ברכב צריך לשחק על שולחן.\nבני שבע ומעלה.\n56 שקלים.\nברשתות הצעצועים ובחנויות המובחרות."}
{"article_id": "0,7340,L-4085552,00.html", "header_title": "בדקנו: איפה הג'ימבורי הכי טוב באיזור המרכז?", "full_text": "כל אישה אוּרבָּנית מודרנית שהיתה בחופשת לידה מכירה את הרגע הזה, שממנו והלאה כבר אי אפשר להשאר יותר בבית, וכבר אי אפשר\n.\n\t בדיוק בשביל נקודת השבירה הזו הומצא הג'ימבורי, אליו יכולות להגיע אמהות לתינוקות מגיל חצי שנה ומעלה, לשם הפעלת הפעוט בסביבה רכה ובטוחה, תוך ניהול שיחות עם אמהות אחרות בנושאים ברומו של עולם התינוקות.\n30 שקלים להורה עם ילד.\nמשחקייה גדולה מאוד, בתפעולה של עיריית הרצליה, ובה אולם לילדים גדולים ומשחקייה רכה לקטנטנים. ברחבת הכניסה נמצא מתחם נוסף לקטנטנים וכן אפשר ליהנות משפע הפעלות בחדר ייעודי. באולם לילדים הגדולים קיים מגוון גדול של משחקים וספרים. במשחקייה הרכה אפשר למצוא בריכת כדורים ומתקנים רכים לתינוקות קטנים. כדאי לשים לב לכך שברגע שמסתיימת הפעלה או שעת סיפור, עשרות ילדים שועטים החוצה ומקפצים על המתקנים (שכמעט מעכו לי את הילדה!).\n30 שקלים להורה עם ילד."}
{"article_id": "0,7340,L-4083084,00.html", "header_title": "איך למנוע מהילד להשמין בחופש הגדול? 8 עצות", "full_text": "אין לימודים, אין סדר יום קבוע, אין ארוחות מסודרות, שעות השינה משתבשות ועוד.\nהאם למרות כל זאת נצליח לשמור על אורח חיים בריא ולעבור את החופשה ללא תוספת קילוגרמים למשקל הילדים? גם משפחות ששומרות במהלך השנה על הרגלים בריאים נתקלות בקשיים בתקופת החופש הגדול. ההערכה היא ש\n,\n\t וכיוון שיש לכך השלכות בריאותיות ורגשיות מומלץ להמשיך במאמצים גם בתקופה זו.\nיותר מכך, דווקא בחודשיים הללו שבהם אנו מבלים עם ילדינו נוכל להראות להם כיצד אפשר להתמודד עם פיתויים, נוכל להמשיך להטמיע הרגלים טובים ולשמור על אורח חיים משפחתי פעיל.\nשמירה על סדר יום קבוע ככל האפשר עשויה לסייע במניעת השמנה. ארוחות מסודרות יעזרו לילדים לשמור על תחושת שובע לאורך היום ולא לפנות לחטיפים וממתקים כמזונות זמינים.\nנסו להקפיד על שלוש ארוחות וביניהן ארוחות ביניים קטנות כגון פירות, יוגורט, גלידת יוגורט או חטיף דגנים.\nגם אם הילד התעורר בשעה מאוחרת, אל תדלגו על ארוחת הבוקר ונסו להציע לו משהו קטן לאכול. גם בארוחת הצהריים והערב השתדלו להימנע ממזון מהיר כמו פיצות והמבורגרים, שהם מזונות עתירי שומן רווי, והכינו יחד בבית ארוחות מבושלות בריאות.\nהעובדה שהילדים מבלים שעות רבות בבית, לעתים לבד ומשועממים, גורמת לו לפנות למזווה ולבדוק את מצב החטיפים והממתקים בו.\nכדאי לצמצם מלכתחילה את מגוון החטיפים שמכניסים הביתה, ולנסות לבחור בחלופות בריאות יותר ומופחתות קלוריות, כמו קרטיבים, גלידות דלות שומן וחטיפי דגנים.\nשימו לב, מחקרים מראים שאחוז גבוה מהילדים - בעיקר כאלה הסובלים מעודף משקל - נוהגים לאכול מזון מסוים לאחר שצפו בפרסומת שלו בטלוויזיה.\nבגלל החום בחוץ והשהות הארוכה במקומות ממוזגים, יש חשיבות רבה לשתייה מרובה. משקאות ממותקים הם עתירי סוכר וקלוריות, ותורמים לעלייה במשקל אצל ילדים.\nמיצי פירות או מים בטעמים מטעים ונתפסים לעתים על ידי ההורים כבריאים, אבל כדאי לזכור שהם מספקים לגוף אנרגיה (קלוריות) שלעתים לא נלקחת בחשבון היומי, וכמובן עשויים לגרום להשמנה ולעששת.\nחלק מהמוצרים אף מכילים קפאין, צבעי מאכל וחומרים אחרים שאינם בריאים, לכן מומלץ להקפיד בעיקר על שתיית מים.\nילדים נוטים לעתים לבחור בפעולות שמתבצעות בישיבה, כמו צפייה בטלוויזיה ומשחקי מחשב. כדי לשמור על רמת פעילות גבוהה ולעודד אותם לפעילות גופנית, כדאי לבחור בקייטנות פעילות לקיץ.\nבדקו את תוכנית הקייטנה: אילו פעילויות משולבות בה? האם מעודדים פעילויות ספורט כמו משחקי כדור? האם ישנם טיולים ופעילות בבריכה? בנוסף, בדקו את תפריט הקייטנה ושימו לב למזונות המוגשים לילדים במהלך היום.\nגם בשעות אחר הצהריים מומלץ לצמצם את זמן הצפייה בטלוויזיה, משחקי המחשב וכו'. נסו לתכנן יחד עם הילדים את סדר היום ולהקצות זמן לפעילויות השונות, תוך הצבת גבול לפעילויות המתבצעות בישיבה בלבד.\nארגון פעילות משפחתית יכולה להיות חוויה משותפת מהנה. תוכלו לצאת לבילוי בפארק או לגינה הציבורית, ולקחת אתכם כדור, פריסבי, אופניים או רולר בליידס ופשוט ליהנות מזמן איכות עם הילדים, שייהנו מהפעילות עם ההורים. לעתים קרובות ילדים שמתקשים בביצוע פעילות גופנית יתחברו לכך ביתר קלות כשהדבר נעשה עם ההורה.\nגם יציאה לים או לבריכה יכולה להיות בילוי פעיל תוך כדי משחק מטקות או כדור ותחרויות שחייה עם הילד. זכרו תמיד כי אנו ההורים מהווים מודל לחיקוי לילדים גם כשמדובר בפעילות גופנית.\nרבים מאיתנו נעזרים במהלך הקיץ בסבא ובסבתא בשמירה על הילדים. במקרים שבהם הילד מבלה אצלם שעות רבות, כדאי להשאיר הנחיות בנוגע לארוחות ולבקש שלא יפנקו את הילדים רק באמצעות ממתק או חטיף. הילד ישמח גם אם יקבל מתנה קטנה שאינה מזון, למשל.\nכמו כן, אפשר להציע לסבים לצאת לגינה הציבורית הקרובה ולבלות אחר צהריים של כיף במתקני השעשועים.\nהנחו את סבא וסבתא לגבי חטיפים וחלופות בריאות. אם הם יצירתיים יותר, יוכלו להכין עם הילדים סלט פירות, גלידת סורבה מפירות טריים או ארטיקים ממיצי פירות טבעיים.\nגם בחופש, חשוב להקפיד על שעות השינה של הילדים ככל האפשר. מומלץ שארוחת הערב לא תיהפך לארוחת לילה, כיוון שאכילה בשעות מאוחרות מכבידה ומונעת שינה טובה ורצופה.\nמחקרים מראים כי\n.\n\t כמו כן, בזמן הקיץ קצב הגדילה בילדים לרוב מהיר יותר, לכן הקפדה על שעות השינה תאפשר לילד לממש את פוטנציאל הגדילה שלו.\nהיא משימה לא פשוטה, שמעלה פעמים רבות רגשות אשם אצל ההורים. המשימה הופכת קשה במיוחד בימי החופש והיציאה מהמסגרת.\nכדי להציב גבול בצורה יעילה, בין שבתחום הממתקים ובין שבשיה, חשוב קודם כל לשאול את עצמנו מדוע אנחנו מציבים את הגבול הזה ולמה הוא חשוב. אם נבין את הרציונל מאחורי הגבול ונאמין בו, יהיה קל יותר להציב אותו לילד.\nלדוגמה, אם החלטנו שאוכלים בחוץ רק פעם בשבוע או שהילד צריך ללכת לישון בשעה מסוימת, חשוב שננהל קודם דיאלוג עם עצמנו על ההחלטה.\nההבנה שלנו את הסיבה להצבת הגבולות הספציפית הזאת והתוצאה העומדת מאחוריה תסייע לנו ההורים לשמור עליהם ולהיות עקביים במעשינו."}
{"article_id": "0,7340,L-4100790,00.html", "header_title": "בדקנו: 10 פינות החי הכי טובות בארץ", "full_text": "כל הורה שמקריא ספרים לתינוק שלו מכיר את השלב בו הקטנצ'יק מתחיל להתלהב מחיות ומקולות של חיות. בשלב זה אפשר, כמובן, לעצור ליד כל כלב או חתול בגינה הציבורית וברחוב ולהניח לתינוק להתיידד עם החיות ואפילו ללטף אותן. לא צריך להיות פסיכולוג מומחה לטיפול בבעלי חיים כדי לדעת שחיות משמחות ועושות טוב לתינוקות, פעוטות וילדים - די בחיוך נלהב של התינוק ובקולות החיקוי שהוא מפיק מפיו כל אימת שכלב נובח בשכונה.\nקרוב מאוד למחלף ראשון לציון, ממש על כביש גהה, שוכן גן חיות בינוני בגדלו, נוח מאוד לשיטוט הודות לשבילים מסודרים, מטופח וטובל בירק. בגזרת הכניסה תפגשו עיטם (עוף טורף גדול), עיזים וקופים מסוגים שונים, כולל אדומי-ישבן. במרכז הגן ממוקם אגם קטן ובו ברבורים וברווזים. לא רחוק משם שוכנים הג'ירף והזברות, שם חזינו\n,\n\t איזה מחזה נפלא!\nעוד פגשנו לֶמורים (ממשפחת הקופיפים), פלמינגו יפהפייים, אליגטורים ענקיים, רובצים במים ללא ניע. במתחם האוסטרלי ראינו אמוּ והמון קנגורו, מעולפים מהחום, מה שמפליא מעט בהתחשב במוצאם מערבות אוסטרליה. נוכח החום הכבד, שביל הטורפים היה מאוד מנומנם: האריה ישן במעלה כלובו, הלביאה התעוררה רק אחרי הפצרות נמשכות מצדי אך לא מָשָה ממקומה, הנמר נמנם ויכולנו לראות רק את האוזן שלו בעמדנו על הספסל שממול.\nמי לא מכיר את גן החיות התנ\"כי בירושלים? זהו גן חיות ענק, מטופח ומקסים, שילדים אוהבים מאוד. כאן אפשר למצוא כמעט כל חיה שתעלה בדעתכם: אריות, נמרים, ג'ירפות, נחשי ענק, זברות, לֶמוּרים משגעים שמסתובבים חופשי, קרוב לאנשים, טפיר, סוריקטה (החיה האהובה על אחייני, ירושלמי בדימוס), סנאים, קופים, שימפנזות, קפיברה, נשרים, עיטם, תוכים בשלל צבעים, דובים, היפופוטם ועוד. עוד במקום: פינת ליטוף וגן שעשועים שילדים מאוד אוהבים. קחו נא בחשבון שזהו גן ענק, מעייף ושתהיו חשופים לשמש במרבית הזמן.\nאחרי נסיעה קצרה ברחובות פתח תקווה תמצאו את עצמכם בג'ונגל ירוק ומפתיע ממש, שיגרום לכם לתחושה נעימה כבר בכניסה. זהו גן בינוני בגודלו, יפהפה, נקי ומסודר. מלאכתו של אדריכל הגנים שתכנן את שפע הבריכות, האיים והמפלים תסב לכם ולילדיכם הנאה רבה. אפשר ללכת סביב-סביב בשבילים מסודרים ולהקיף את כל הגן בקו מעגלי, דרך כלובי הציפורים שבפאתי הגן. כאן תמצאו ברווזים, ברבורים לבנים ושחורים יפהפיים, חסידה, פלמינגו, מתחם גדול של קופים, מטפסים ומקפצים, אזור גדול ובו עיזים, כבשים - והמוני תוכים.\nלא רחוק מצומת דרור, בפאתי כפר הס, ליד גבעת אקליפטוסים, שוכנת חווה רחבת ידיים ובה שפע רב של חיות: פרות (שהן השולטות כאן), סוסים (ואפילו סוס אחד בעל עין אחת כחולה ואחת חומה!), חמורים, תרנגולות (ואפילו תרנגולות שחורות מנוקדות בלבן, שנקראות פניניות), ארנבות בפינת ליטוף קטנה, תוכים, יוני ענק לבנות, תרנגולי הודו, טווסים, כבשים, עיזים, תיישים טלאים ועוד. הילדים יכולים להלך בין התרנגולות, להתקרב ממש אל הפרות והסוסים ולהאכיל את העיזים.\nבאזור המנוחה תוכלו למצוא מחצלות גדולות, ספסלי פיקניק, טרקטור ישן (מושבת) ומתקן מתנפח (מלא חול, נוכח מיקומו בחוץ). בפינת היצירה, הממוקמת בלב האורוות, אפשר לצייר על כבשת עץ קטנה ולהצמיד לה חרוזים צבעוניים. אם נופלים על מזג אוויר טוב, אפשר לבלות כאן כמה שעות טובות. אם נשארים עד אחר הצהריים אפשר לראות את החליבה של השעה 16:00.\n30 שקלים ליחיד, כלומר 60 שקלים להורה עם ילד.\nכאשר אתם נוסעים צפונה על כביש גהה (מס' 4), קצת אחרי צומת רעננה צפון, הִצמדו לימין וחפשו את השילוט המפנה ימינה מהכביש ל\"זנזיבר\", שהיא פינת חי שנראית כמו גן אירועים: דשא ירוק רחב-ידיים, כסאות עץ נמוכים וכסאות פלסטיק צבעוניים, סביב שולחנות ושמשיות. ליד כל אלה תגלו רפת ענקית, לא מאוד מטופחת (למרבה הצער לא ממש טורחים לנקות כאן את הרצפה) ובה למעלה ממאה פרות. לצדן תמצאו חמור, טווסים, ברווזים, עיזים, תרנגולות וארנבות בפינת ליטוף קטנה.\nבפאתי המקום תמצאו מתקן מתנפח, בו יוכלו ילדיכם לקפץ, בריכת כדורים קטנה ופינת יצירה. אם הילדים גדולים דיים תוכלו להסתלבט על הכסאות שבדשא, עם כוס קפה הפוך מפתיע באיכותו מהמזנון שבמקום.\nלא רחוק מצומת הרא\"ה שבעמק חפר שוכן קיבוץ גבעת חיים איחוד. שילוט מסודר מהכניסה לקיבוץ יוביל אתכם לפינת חי גדולה מאוד, ידידותית למשתמש ונעימה מאוד. במתחם הספארי משוטטות החיות באופן חופשי: במבי, תרנגולות, ברווזים, אווזים, עיזים, טווסים ועוד. בהמשך תגיעו לפינת הליטוף, שהיא למעשה חדר חשוך למדי ובו כלובים, בהם שוכנים ארנבות, צבים, קביה, אוגרים ועוד. שימו לב לכך שמותר להוציא רק חלק מהחיות מכלוביהם. אפשר להתיישב על כיסא, לקחת ארנבת וללטפה ללא הגבלה. בסמוך תמצאו כלוב ובו תוכים בשלל צבעים.\nבכל חצי שעה יוצא טרקטור מרחבת הכניסה לספארי לטיול ברחבי הקיבוץ. בכניסה למקום ניצב סוס עליו ניתן לרכוב בתשלום, אם ילדכם בגיל שנתיים ומעלה. עוד במקום: מתחם חליבה בו ניתן לחלוב עז ולקבל תעודה המצהירה \"אני מעז לחלוב עז\". כשתתעייפו תוכלו לנוח במתחם המדשאות, על גבי מחצלות גדולות או אל שולחנות הפיקניק.\nנדמה שכולם מכירים את הספארי ברמת גן – והפיתוי לקחת לשם את ילדכם הבכור הוא גדול. אך הרשו לי לייעץ לכם: שמרו את הספארי לסוף הרשימה, אחרי ביקור בגני חיות אחרים, משום שהחיות בו ברובן מרוחקות מאוד והקטנטנים פשוט לא רואים אותן.\nמדובר בגן חיות מאוד גדול, כך שביקור יסודי יצריך יום שלם. אפשר לפגוש כאן דובים, פילים, טיגריס, קנגורו, פינגווינים, אריות, נמרים, תוכים, זברות, ג'ירפות, טפיר, קפיברה, נחשים ומה לא. אם אתם בעניין של אריות, היכנסו תחילה למתחם האריות ואז היכנסו שוב לגן, משום שעד שמגיעים לאזור האריות הילדים כבר מעולפים מעייפות. לסיום אפשר לבקר בחנות המתנות המקסימה, בה תמצאו שפע של מוצרי חיות.\nבמטע זיתים לא גדול במיוחד, ליד פרדסים ושדות שוממים במושב גני יהודה הצמוד לסביון, שוכנת \"גן גורים\", פינת חי וליטוף קטנה יחסית וחביבה. כאן תפגשו מקרוב מאוד שפע של עיזים, תרנגולות מסוגים שונים (כולל פניניות), תוכים, יונים גדולות, ברווזים שוחים בבריכות קטנות וחמורים. פינת הליטוף של הארנבות גדולה במיוחד, בהשוואה לפינות חי אחרות, ויש בה הפרדה בין גורי ארנבות לארנבות הגדולות. במרכז המקום ניצבת בריכת פלסטיק לקטנטנים, כך שכדאי להביא בגד ים ומגבת. ההורים יכולים לנוח על גבי כסאות עץ נמוכים.\nבפאתי קיבוץ גליל-ים, ממש בלב הרצליה, שוכנת פינת חי \"זרוקית\" שכזו, לא מסודרת או נקייה במיוחד - ואפילו הכלבים המסתובבים במקום מוזנחים במראם, מדובללי-שיער. כאן תמצאו פרה ידידותית, אליה אפשר ממש להתקרב, טווס, קופים קטנים וחמודים, תרנגול הודו, כבשים, עיזים, טלאים ידידותיים, סוס פוני, יען, ברווזים, ברבורים, אווז, תרנגולות – ואפילו חזיר.\nבלב הכפר הירוק, שהוא באמת ירוק ושלו, שוכנת פינת חי חביבה ובה גמל, עיזים, ארנבות שאפשר ללטף, תוכים ועוד. שפע שלטים תלויים על הגדרות ומלמדים אודות החיות והצוות אדיב במיוחד. במרחק צעדים ספורים משם ניצבת הרפת של הכפר, בה שוכנות מאות פרות. מדי\nחצי שעה יוצא לדרך טיול בעגלה ארוכה רתומה לטרקטור, שיוביל אתכם בין שדות הכפר ואף ללול האפרוחים, שהיה מדכא עבורי, כמו גם מחניק ומסריח. הילדים הגדולים יותר יכולים לקפץ במתקן המתנפח, הסמוך לכניסה."}
{"article_id": "0,7340,L-3307746,00.html", "header_title": "בוקר טוב: אפשר להתחיל את היום בלי מריבות", "full_text": "התחלות של יום יכולות להיות מאוד קשות, התחלות של יום עם ילדים יכולות להיות קשות כפליים. יעידו על כך עשרות הורים טרוטי עיניים שמגיעים לעבודה (באיחור) אחרי מסע דילוגים מעייף בין החדר של הילד לחדר אמבטיה, ואין ספור שכנועים מפתים על מנת שהוד רוממותו יאות להתאים עצמו ללוח הזמנים, יתלבש וגם יאכל משהו לפני שיוצאים.\nליאת זלצר, מנחה בכירה להורים במכון אדלר, אומרת שבשעות הבוקר נטל האחריות מתחלק בין המבוגרים לילדים. \"אם אנחנו צריכים להגיע לגן ברבע לשמונה כדי לא לאחר לעבודה, האחריות היא עלינו. לכן התפקיד שלנו הוא להעיר בזמן את הילדים ולבקש, לפעמים בתקיפות אדיבה, לקום ולעשות את מה שצריך. זה החלק שבשליטתנו. וכך גם שעת היציאה מהבית\".\nאחת מהבעיות של המשפחה המודרנית היא שהילדים נמצאים כל הזמן במרכז וההורים מכרכרים סביבם על מנת להקל עליהם: מכניסים את הסנדוויצ'ים לתיק ומסיעים אותם לבית הספר כדי שלא יאלצו ללכת ברגל או חלילה לאחר, כי הם יוצאים מאוחר. הורים טועים לחשוב שכך הם מגדלים ילדים מאושרים שמרגישים טוב יותר. אבל דווקא שיתוף ואחריות תורמים לתחושת המשמעות והחשיבות של הילד.\nמאבקי כוח ותשומת לב על הבוקר\nזלצר מסבירה שהתחלות היום הן קשות במיוחד ומלוות במאבקים בעיקר במשפחות בהן אין גבולות ברורים או אסטרטגיה עקבית. כלומר, כשלפעמים ההורים אומרים: \"קום חמודי\" ונותנים לו למרוח את הזמן, ולפעמים מאוד כועסים כי ממהרים. חוסר עקבית שכזה עלול להוביל למאבקים.\nילדים רבים מנסים להשיג תחושת שייכות ותשומת לב באמצעות עיכובים והשהייה או אי ביצוע מטלות. לכן, סיבה נוספת, לפי זלצר, שיכולה לעורר עימותים היא הניסיון של הילד להשיג תשומת לב על ידי \"הפעלה\" של ההורים. התהליך מתחיל ברכות ואחר כך עובר לכעס, והילד זוכה להמון תשומת לב בכל בוקר.\nסביב שגרת פעילויות הבוקר עלולים להיווצר גם מאבקי כוח. ילדים שמתנגדים, מנסים בעצם, להפגין שליטה ולהראות להורים שאלו הם שקובעים מתי יצאו ובאיזה מצב רוח. זלצר מדגישה שלא מדובר ברצונות מודעים אבל חוסר עקביות והעדר גבולות ברורים ותחושת שייכות של הילד, עלולים לעורר ולהעצים משברים קטנים.\nכדי למנוע את כל זה היא מציעה להנהיג שגרת בוקר קבועה תוך שיתוף הילדים. לדבר על הזמן ועל שעת היציאה מהבית. להראות אפילו את מחוגי השעון ולהסביר שעד שעה מסוימת הילדים צריכים להיות לבושים, נקיים ומוכנים ליציאה. \"אם נגרום לילדים להיות שותפים בשגרת הבוקר, אם נגרום להם להרגיש שייכים ונחוצים בהתנהלות המשפחתית, נשיג שיתוף פעולה\", היא מבטיחה.\nלכן, ככל שהילדים גדלים אפשר להציע להם להשתתף בהכנות הבוקר: להוציא ספלים מהארון או בקבוק חלב מהמקרר ולסדר קעריות או צלחות על השולחן. ילדים גדולים יותר יכולים להחליף מים בקערה של החתול או להוציא את הכלב. ילד שירגיש שהוא תורם לסדר היום המשפחתי לא יזדקק למאבקים ומשיכת תשומת לב באמצעים שלילים. זלצר מזכירה ש\"חשוב לשבח התנהגויות מועילות של הילד על מנת לעודד אותן\".\nתתלבש כבר בדרך\nאבל בתוך רצף פעילויות הבוקר יש דברים שהם לא בשליטת ההורים. אי אפשר להכריח את הילד לצחצח שיניים או לאכול. \"במקרים כאלה\", מציעה זלצר, \"אנחנו יכולים להוציא אותו מהמיטה ולקחת עבורו את הבגדים ואת מברשת השיניים בשקית. המסר שעובר לילדים צריך להיות ברור: אני צריכה להגיע לעבודה בזמן. לשם כך אין צורך לאיים או להרים את הקול, אלא לומר בתקיפות אדיבה: 'אלה האילוצים שלנו ואנחנו חייבים לעמוד בהם'. ילד שלא יתלבש עד שעת היציאה היעודה מהבית, יוכל לעשות זאת באוטו או בגן.\n\"יחד עם זה צריך גם להתחשב בטמפרמנט של הילד. ילדים איטיים יותר רצוי להעיר אפילו חצי שעה קודם, על מנת לאפשר להם לקום בנחת, וגם לומר להם: 'אתה מרגיש שאתה צריך עוד זמן בבוקר כדי להתארגן? אתה רוצה לקום עשר דקות קודם?\".\nזלצר מציעה לשתף את הילדים ולהנהיג שעון מעורר כבר אצל ילדים קטנים. \"העובדה שהשעון מצלצל לא מסירה מאיתנו את האחריות להיכנס לחדר ולהעיר את הילדים בנשיקה, אבל שעון מעורר בחדר משדר מסר שהאחריות סביב היקיצה נחלקת בינינו והיא לא רק מטלה של ההורים\".\nכשהילדים לא עומדים בזמנים שקבענו אפשר להצטער יחד איתם, לקחת את הבגדים איתנו או חטיף שיחליף את ארוחת הבוקר שלא אכלו, ולצאת בשעה המתוכננת. \"רוב הילדים לא רוצים להגיע לגן בפיג'מה. אין צורך לומר להם 'אמרתי לך' או להוכיח אותם, הם כבר נושאים בתוצאה של מעשיהם. ברוב המקרים הילדים יעדיפו להתלבש מהר ולסיים במהירות את המטלות שלהם. השיטה הזו לא כל כך טובה לחורף, אבל כל עוד מזג האוויר נעים, היא מאוד ישימה\".\nמי שמגדל בביתו נסיכה אמיתית יודע שכל בוקר נפתח בדרך כלל בסוגייה כבדת המשקל - צמות או קוקו? \"ילדות בדרך בכלל משתפות פעולה טוב יותר כי חשוב להן להסתרק, לקלוע צמות וכו'. את הבגדים כדאי לבחור איתן ערב קודם על מנת לצמצם התלבטויות ולהתנות את התסרוקת בזמן שיישאר לכך. בימים בהן הן מתארגנות ומוכנות אפשר להסתרק בנחת ולקלוע צמות, בימים שלא, צריך להסתפק באיסוף מהיר של השיער\".\nחיזוקים ואופטימיות\nזלצר מציעה להדגיש את הבקרים שבהם מצליחים להתארגן בזמן: \"לעשות מזה ממש\nחגיגה גדולה, לתת חיזוקים חיוביים להתנהגות החיובית. אם יש זמן אפשר להציץ ביחד בעיתון ולהסתכל על ידיעה מעניינת, לקרוא פרק נוסף בספר שלא הספקנו אתמול בלילה כשהיינו עייפים, לשחק כמה דקות או סתם ללכת ברגל עד לגן.\n\"חשוב מאוד לחזק התנהגויות מועילות ולשבח את המעשה: לומר למשל, 'היית מאוד זריז ויעיל הבוקר', או 'קמת ממש במהירות' ולא לומר 'אתה ילד טוב', כי ילדים הם טובים גם כשהם לא קמים בזמן\", היא מזכירה בחיוך. \"במקרים בהם השעון ניצח אתכם כדאי לשדר מסר של תקווה ברוח 'מחר אני מקווה שנספיק'. בימי חופש ובסופי שבוע אפשר להדגיש את ההבדלים וליהנות מהתכרבלות ארוכה במיטה, בלי צורך למהר. לצערנו, לרוב, בימים אלה דווקא הילדים משכימים מלאי מרץ בעצמם\"."}
{"article_id": "0,7340,L-3558008,00.html", "header_title": "הדרך להוריד יותר במשקל - ארוחת בוקר עשירה", "full_text": "מחקר חדש מחזק את הטענה הזו ומוכיח שאלה שהקפידו על ארוחת בוקר עשירה ירדו במשקלם יותר מאלה שפסחו עליה."}
{"article_id": "0,7340,L-4271800,00.html", "header_title": "זה אפשרי: להחזיר לילדים את ההנאה מהלמידה", "full_text": "קשית ארוכה ארוכה שתשאב מאיתנו את מאגרי הציניות. זה מה שאני צריך כתנאי מקדים לקריאת הפוסט (בעצם סדרת פוסטים). אבל אין לי. אצטרך להסתפק בדיבור מהבטן.\nהעורכת לחצה חזק לכיוון טור חזרה ללימודים. התבאסתי קשות. מה כבר יש לי להגיד שלא נאמר? שירגילו את הילדים שוב לשגרה? שימסדו סדר יום? שיתנו חיזוקים חיוביים? שיצרו שיתוף פעולה פורה עם המורים? חלאס. הכל נכון אבל לעוס וגרוס כדבעי. אם אני רוצה להכין אתכם טוב טוב לקראת שנה\"ל הבאה יהיה עלי לדלג מעל המתבקש מאליו. קיללתי נמרצות וניגשתי לעבודה. חיפשתי, די יגעתי, ובסוף מצאתי אותה. היא הסתתרה מבוישת בין הספרים, מחכה שמישהו סופסוף יפרגן לה. \"כולכם נותנים טיפים וטיפים\" ,התייפחה, \"ואף אחד לא מדבר טיפ טיפה עלי\".\nחדוות הלמידה, אלא מי?\nמצחיק, לא? בחופש הגדול מסתערות כל תעשיות הפאן עלינו לכלותנו (לונה פארק, בתי קולנוע, סוכנויות נסיעות, ג'ימבורי, מופעים, משחקיות. רשימה חלקית) ובסוף אוגוסט אומה שלמה מסכימה בשתיקה ש\"עכשיו מספיק לשחק, הגיע הזמן להיות רציניים\". סוף לכיף. חוזרים ללמוד. למה?\nהרעיון לפיו למידה יכולה להיות כיף הולך לאיבוד ברשימה ארוכה של ספרים, כלי כתיבה ועצות. הנאה? אין לנו זמן לשטויות האלה. צריך לדאוג לתיק מותאם אורטופדית ולעיפרון מחודד אופטומטרית. וכאן אנחנו טועים. אנחנו כל כך טועים. ההתמקדות הזאת בטפל ובקונקרטי, בציוד הנדרש ובציון הנחשק היא אולי נוחה ו\"הגיונית\" אבל מחטיאה את המטרה.\nמה המטרה? ללמוד! ללמוד כדי לדעת, כדי לגלות דבר חדש, כדי להתענג על מאמץ מוחי (בדיוק כמו ששחייה הינה התענגות על מאמץ פיזי) , ללמוד כדי לכוון את הכוחות השכליים למשהו שישיב לך אהבה וייקח אותך קדימה. ללמוד כדי לחיות טוב יותר.\nהנה, אמרתי את זה. ברמות הגבוהות של התפקוד האנושי אין שום סתירה בין הישגים והנאה. נהפוך הוא. אנשים שמאוהבים נואשות בתחום הדעת שלהם הם פריקים של למידה, בין אם מדובר במהנדסת תוכנה או במוזיקאי רוק.\nוהילדים האלה גדלים לתוך עולם של למידה. עולם שמאגרי הידע הנקודתי שבו שופעים וזמינים, ומי שיצליח יהיה זה שידע לעשות שני דברים – להתעמק ולהתחדש. יותר משהם יצטרכו ללמוד איך לועסים משוואה בשני נעלמים או מה אמר הנחש לחווה בצהרי היום, הם יצטרכו ללמוד... איך לומדים. זה לא ילך אם הם לא יהנו מזה. \"חדוות למידה\" פירושה שאתה מפתח ר-ג-ש-ו-ת (חיוביים!) אל החומר הנלמד ואל תהליך הלמידה. אתה לוקח את החומר פנימה ואתה לוקח אותו אישית.\nאני קולט אתכם שמה מהצד השני של המסך. האתגר הזה נראה לכם גדול מדי ועמום מדי. מילים גדולות – אבל איך משיגים אותן? לא שווה לחסוך את הכאב ראש ולהתרכז בכך שהתכשיט יגיע לבית הספר בשמונה בבוקר בדיוק? לא, סקפטיים חמודים שלי, ממש לא. רק האהבה תנצח, וככה נעשה זאת:\nאני מניח שבזה הרגע נטשו המוני קוראים את הפוסט בזעקת \"בחיאת רבאכ, אתה עושה צחוק מאיתנו?\" (אגב, אני לא. אני ממש רציני) . לטובת השלוש עשרה שנותרו מול המסך,\nאחד החלקים המרתקים והמתגמלים בלמידה הוא מציאת החוקיות בעולם תוכן חדש. למידה בבסיסה היא הבנה של חוקיות. חבקו את הקטנטנים ותרגלו אותם במציאת חוקיות בכל דבר: צבעי המכוניות הנפוצים, התפלגות הביגוד ברחוב הראשי, מהירות התנועה של נבחרת ישראל בכדורגל במחצית השנייה לעומת הראשונה.\nאל תתעמקו בספרים. התבוננו במציאות. גלו יחד איתם את הכללים שמפעילים אותה. המסר לדורות הבאים: למידה נמצאת בכל מקום ובכל שלב. היא לא מסתיימת עם הצלצול. תמתחו קו מקשר בין החיים בתוך הכיתה לאלו שמחוצה לה – וציידתם את הצאצאים בנשק התמודדות מופלא.\nבפוסט הבא ניגע כבר בהמלצות פרקטיות יותר לחציית הגשר מחרדת למידה לחדוות למידה, אבל טיפ מנטלי חשוב אחד לנו, ההורים, מתבקש כאן: בואו נפנים שציונים הם באמת, אבל ב-א-מ-ת ,לא הדבר העיקרי. הם יכולים להוות מדד חיצוני-השוואתי יעיל, הם מספקים למערכת החינוך אמצעי ליישר קו ,אבל אסור שיסמאו את העין – מטרת העל של הילד בכל שלב היא לפתח שריר למידה.\nיותר משהם צריכים ללמוד על נפתולי בית שני או חילוץ משוואות ריבועיות מקו\nהאש הילדים שלנו צריכים ללמוד על עצמם. איך הם לומדים, מתי כדאי לתת גז ומתי אפשר להסתפק ברפרוף. איך אני מחלץ את עצמי ממצב של שיעמום, ובעיקר – איזה תרגולת אני מפתח ברגע שהעניינים לא מצליחים לי. תביאו מחברות. בשבוע הבא נתחיל עם הפרדוקס הראשון: קודם באות השאלות, אחר כך באה הסקרנות.\nובפינתנו החדשה (עדיין) \"טוקבקים שאהבנו\", אני מציג פנינת פרגון מהשבוע שעבר:\n15. \"רמת הניסוח והשפה הנמוכה מעידים על רמתו הנמוכה של הכותב... פסיכולוג ישראלי= אידיוט שלא ראוי התייחסות\". על החתום: אשת חינוך בכירה.\nתגובתי: זו שטות לכנות אותי אידיוט, כשכולם יודעים שאני אידיוט בכיר."}
{"article_id": "0,7340,L-4018083,00.html", "header_title": "איך למנוע השמנת ילדים? שישנו יותר בסופ\"ש", "full_text": "כך מגלה מחקר חדש שפורסם בגליון האחרון של כתב העת לרפואת ילדים Pediatrics. מחקר זה מהווה עדות נוספת לכך שמחסור בשעות שינה תורם להשמנה.\nהממצאים העלו כי ממוצע שעות השינה של הילדים היה שמונה שעות, פחות מהמומלץ בגילם. לא נמצא קשר בין שעות השינה לבין משקלם של הילדים. עוד נמצא כי ילדים שסבלו מעודף משקל ישנו פחות מילדים אחרים, ולא השלימו את המחסור בשעות השינה בסופי השבוע. החוקרים סיכמו כי על ההורים לעודד מספר רב יותר של שעות שינה מסודרות יותר, שיסייעו לתפקוד המטבולי של הילדים ולשמירה על המשקל התקין.\nמחקר קודם, שנערך בארצות הברית בשנת 2008, מצא כי תינוקות ופעוטות הישנים פחות מ-12 שעות ביממה נמצאים בסיכון כפול לסבול מהשמנת יתר בהגיעם לגיל שלוש, בהשוואה לאלה הישנים זמן ארוך יותר. החוקרים הסבירו כי מחסור בשעות שינה גורם להפרשת הורמונים מעוררי רעב, המובילים את הילדים לאכול יותר."}
{"article_id": "0,7340,L-3156703,00.html", "header_title": "הנתיחה גילתה: הג'ירפה ג'וליה מתה מאוכל המבקרים", "full_text": "המוני המבקרים שצבאו על הספארי ברמת גן במהלך החג וזרקו אוכל לעברן של הג'ירפות באתר, הם אלו שגרמו כנראה למותה של הג'ירפה ג'וליה. כך עולה מנתיחת גופתה בצהריים (ד') בבית החולים שבספארי.\nהמטפלים שהגיעו אתמול בבוקר לספארי כדי להאכיל את ארבע הג'ירפות נחרדו לגלות כי ג'וליה, ג'ירפה מסאית בת שמונה וחצי, שנולדה וגדלה בספארי, שרועה בחצר, ללא רוח חיים.\nלדברי המטפלים, הג'ירפה התנהגה כרגיל בימים האחרונים. עיקר החשד נפל על התנהגות המבקרים הרבים שפקדו את הספארי במהלך החג. זאת בעקבות האירועים לפני עשרה חודשים, בהם מצאה את מותה אחותה של ג'וליה, גאולה, לאחר שקיבותיה נסתמו עקב אכילת שקיות מזון שנזרק לעברה מהמבקרים.\nגופתה של הג'ירפה נשלחה הבוקר לנתיחה בבית החולים. הממצאים שהגיעו בצהריים הצביעו על התגבשויות חול רבות בקיבותיה של הג'ירפה שגרמו לסתימתן ולתוצאה הטראגית. \"אמנם הפעם לא נמצאו שקיות שלמות של מזון, אבל נוכחות החול בקיבות נובעת ככל הנראה מהאכלה של קהל\", אומרת שגית הורוביץ, דוברת הספארי ברמת גן.\nלדבריה, \"הקהל זורק הרבה פעמים את המזון על הקרקע, הוא מתערבב בחול והג'ירפות אינן יודעות להפריד ביניהם. החול שקע בתחתית הקיבות ויצר סתימה קשה. מבקרים רבים חושבים שפירות וירקות הם מזון מתאים שניתן גם על ידי המטפלים, אבל זו טעות קשה. גם אם עלה נופל על הקרקע, הוא יכנס לקיבת הג'ירפות עם הרבה מאוד חול\".\nשיטות ההאכלה של הג'ירפות אינן נעשות מגובה הקרקע, אלא באמצעות האכלה מגובה רב במתקנים מיוחדים בהם נמצא חציר, עלים וירקות המותאמים למערכת העיכול של הג'ירפה. המזון שהחיות אמורות לקבל לא אמור להימצא על הקרקע. לאחר מותה של הג'ירפה בתחילת השנה, מנהלי ועובדי האתר פתחו במלחמת \"חינוך-פיקוח\" כדי לנסות ולצמצם את מקרי ההאכלה הלא מבוקרים.\nכרגע שוקלים בספארי להגביה את הגדר בחצר הג'ירפות בניסיון למנוע מקרה נוסף וימשיכו במלאכת ההדרכה והפיקוח. האם הטלת קנסות על מבקרים המתעלמים מהוראות הספארי תעזור לצמצם את מימדי התופעה? לדברי הורוביץ נעשה ניסיון בתחילת השנה לפעול להסדרת חקיקה של הנושא עם ח\"כ גלעד ארדן (ליכוד), אך הדבר לא התקדם וכרגע רק פקחים ושוטרים רשאים להטיל קנסות במקום, מה שמשאיר למעשה את הספארי נטול כל יכולת חוקית להגן על החיות מפני המבקרים.\nהורוביץ אמרה כי היא תשמח אם חברי כנסת ירימו את הכפפה וכרגע ממקדת את עיקר מאמציה בפניה לציבור המבקרים. \"תבואו להנות ולהסתכל על החיות, את כל הממתקים, הפירות והירקות השאירו לילדים\".\nח\"כ ארדן הבטיח להרים את הכפפה לאחר שהכנסת תחזור מהפגרה. \"בעקבות המקרה המצער ומצוקת בעלי החיים הנמצאים בגני החיות ומהווים הנאה לילדים ולציבור הרחב, אני אבחן חקיקה שתאפשר לקנוס מבקרים אשר בניגוד להנחיות המקום, מאכילים את בעלי החיים במזון הפוגע בבריאותם ולצערי אף מוביל למותם\"."}
{"article_id": "0,7340,L-3902031,00.html", "header_title": "בדקנו: באיזה קניון הכי כיף להניק?", "full_text": "בכל חופשת לידה, מאושרת ככל שתהיה, מגיע הרגע שבו מתפוגגת תחושת הכאוס, החיים נכנסים לשגרה ומתעורר הרצון לצאת קצת מן הבית ולהתחבר בחזרה אל העולם החיצון. הפתרון האולטימטיבי מתגלה בדמות הקניונים, בהם שורר מזג אוויר אחיד כל ימות השנה, אפשר לשוטט שם בקלות עם עגלה, לפטפט עם חברות בבתי קפה ולבזבז את מה שנשאר מדמי הלידה.\nנראה שהקניון היוקרתי, המשופע במותגים נוצצים, אינו רואה באמהות המניקות את קהל היעד שלו. אמנם יש עמדת החתלה בשירותים שבקומת הקרקע, אך אין חדר הנקה בקניון, להוציא את חדרון ההנקה הקטנטן הממוקם בתוך חנות \"שילב\". מפאת גודלו (הקטן) של תא זה, אין אפשרות להכניס את העגלה פנימה והחדר מכיל רק כורסא אחת, שולחן החתלה ומראה. למרבה הצער, אין בו פח אשפה. בלית ברירה נכנסתי לחדרון זה פעמיים, תוך שאני חשה מבוכה גדולה על כך שאינני קונה דבר בחנות זו.\nבתשלום.\nיוקם חדר הנקה לאלתר!\nדווקא הקניון העממי והוותיק מציע חדר הנקה והחתלה קטן ונחמד במרכז הקניון, ליד מקדונלד'ס. בחדר שתי כורסאות רכות, עם משענות לידיים, משטח החתלה, כיור ופח.\nחינם.\nקטן אבל מצוין.\nעל אף שמדובר בקניון חדש יחסית, באזור משפחתי במיוחד, לא מצאה הנהלת הקניון לנכון להקים חדר הנקה. בחניון, לעומת זאת, ניתן למצוא חניות שמורות ללקוחות עם עגלת תינוק, שזה נהדר. בקומת המסחר, ליד מקדונלד'ס (שוב?) ניצבת עמדת החתלה ליד שירותי הנשים. \"יש חדר הנקה\"? שאלתי את המנקה, שלקחה אותי למסדרון אחורי, נטול כל שילוט הכוונה, בו ניצבו שני כסאות קשים למגע. \"הנה\", אמרה, \"כאן אפשר להניק\". הכי רחוק ממה שיכולתי לדמיין כחדר הנקה מפנק.\nשעתיים ראשונות חינם.\nטעון שיפור.\nהיות וקניון גבעתיים הושק בזמנו כקניון לנשים, הגעתי למקום מלאת-ציפיות. בחניון, למרבה השמחה,\nניתן למצוא חניות שמורות ללקוחות עם עגלת תינוק. בקומה העליונה (3), ליד הקולנוע, ממתין ליד שירותי הנשים חדר הנקה והחתלה גדול, שיכול להכיל כמה אמהות ועגלות בו זמנית, ובו שתי כורסאות עור נוחות, שלושה כסאות נוספים, עמדת החתלה, פח אשפה גדול, כיור צמוד, סבון ושירותים צמודים ומרווחים. על הקיר מופיע ציור קיר צבעוני בכיכובו של פו הדב והתחושה הכללית בחדר זה היא נעימה מאוד.\nחינם.\nמושלם.\nבקניון עזריאלי, כך נדמה, חשבו על הקמת חדר הנקה זמן רב אחרי הקמת הקניון, אחרת איך אוכל להסביר את החדר הקטן, הבנוי מקירות זכוכית מחוסמת (אטומה), הממוקם בתוך שירותי הנכים? בחדר זה, הממוקם בקומה הראשונה\n(ליד \"ג'ויסטיק\"), ניתן למצוא עמדת החתלה, כורסא אחת עם משענות לידיים ופח אשפה. החדר כה קטן, שרק אישה אחת (עם עגלה אחת) יכולה לשהות בחדר, כך שאם אישה נוספת מעוניינת להניק או לחתל בו זמנית, עליה להמתין שהראשונה תסיים. מציאת חדר זה, אגב, לא היתה פשוטה כלל וכלל: אין כל שילוט שמפנה אליו ועובד בטחון שנשאל גרס שאין חדר הנקה או החתלה בקניון. מהנהלת הקניון נמסר כי בקומה הראשונה ישנם שני חדרי הנקה והחתלה מסודרים ונוחים.\nבתשלום.\nקניון כה גדול יכול להוסיף חדר הנקה נוסף או להגדיל את הקיים.\nציון לשבח ניתן לקניון שבעת הכוכבים, שמציע מלבד החניה לאמהות עם עגלות גם חדר הנקה והחתלה מפנק לגמרי: החדר, הגדול מאוד, מחולק בעזרת מחיצות לכמה נישות, בהן ניצבות ספות גדולות ומפנקות – אך ללא משענות לידיים. בסמוך ניצבים שולחנות החתלה מרופדים, כיור ופח אשפה.\nחינם.\nמצוין.\nנכון, אין זה קניון, כי אם מרכז קניות גדול, שמכיל חנויות רבות בתוכו – ומאפשר שעות של שיטוטים וקניות. חבל שהנהלת המקום לא חשבה על הנשים המניקות, שכן אין כל חדר הנקה. עמדת החתלה, לעומת זאת, יש ויש. מוכרות שנשאלו הציעו באדיבות להניק בתאי המדידה באזור בגדי הילדים.\nחינם.\nטעון שיפור משמעותי.\nכיוון שמדובר בקניון ותיק ומיושן, לא היו לי יותר מדי ציפיות באשר לקיומו של חדר הנקה. נסיונותיי לצלצל למודיעין הקניון באמצעות טלפון פנימי עלו בתוהו, כמו גם נסיונותיי לברר עם צוות עובדי הקניון: מאבטח לא ידע מאומה בנושא, מפקחת נקיון אמרה שאין חדר הנקה (\"כל האמהות מניקות על גשר הילדים, ליד הפיל הענק\") ומנקה אמרה שיש חדר החתלה בקומת קרקע של צד B (הצד המזרחי, ליד \"הום סנטר\"), מה שהתברר כלא נכון (יש שם רק עמדת החתלה). בצוק העתים מצאתי את עצמי מניקה על כורסאות הטלוויזיה המפנקות של ד\"ר גב, על כיסא באחד מבתי הקפה וברכב שלי, בעודו חונה בחניון. היה קשה.\nבתשלום.\nטעון שיפור מיידי.\nבקניון רננים שוכנים שני חדרי הנקה והחתלה, אחד בכל קומת מסחר. בכל חדר\nניתן למצוא 2-3 כורסאות נוחות, בעלות משענות לידיים, שולחן החתלה ופח אשפה. על הקירות ציורי קיר צבעוניים ומשמחים (פו הדב מתגלה ככוכב חדרי הנקה). ומה חסר? כיור (שניתן למצוא בשירותים הצמודים, אם מתעקשים).\nחינם.\nטוב מאוד.\nבדרום הוד השרון שוכן קניון מרגלית, הוותיק-יחסית, שבו, למרבה הצער, אין חדר הנקה כלל וכלל. בשירותי הנשים שבקומה מינוס 1 ממוקמת עמדת החתלה נוחה, צמודה לכיור, אך בכך מסתיים העניין. בחנויות שבהן שאלתי הציעו לי להניק אצלן (תודה \"מיש-מיש\"!) או להניק במסדרון שמאחורי החנויות. נון-ביישניות מוזמנות להניק בספות של בית הקפה שבקומה העליונה. כולי תקווה שבקניון \"שרונים\", העומד להפתח בסמוך, יהיה המצב טוב יותר.\nחינם.\nמאכזב."}
{"article_id": "0,7340,L-4069816,00.html", "header_title": "דו\"ח המבקר: שימוש לא חוקי בתרומות לבתי\"ח", "full_text": "בית חולים אחר במרכז גייס באמצעות אגודת הידידים שלו כ-55 מיליון שקל. זאת כאשר שלושה בתי חולים בפריפריה גייסו באותה שנה בין 3.7 ל-4.5 מיליון שקל בלבד.\nמהדו\"ח עולה תמונה עגומה שלפיה התרומות מובילות לפער בין השירותים שמספקים בתי החולים במרכז ובפריפריה, לצד העובדה שהתורמים למעשה \"קובעים\" מהם צורכי הבינוי ואפילו צורכי כוח האדם של מערכת הבריאות, ללא תוכנית אב של משרד הבריאות.\nבשנת 2007 סך ההוצאה הלאומית לבריאות היה כ-53 מיליארד שקל, כאשר התרומות, בסך מיליארד שקל, היוו כ-2% ממנה. בשנת 2008 היו הכנסות בתי החולים הכלליים הממשלתיים כ-6.55 מיליארד שקל, ומתוכם כ-256 מיליוני ש\"ח מתרומות (3.9%).\nהכללית קיבלה בשנת 2008 תרומות בסך של כ-108 מיליון שקל מתוך סך הכנסותיה, שנאמד ב-18 מיליארד שקל.\nהמבקר מצא כי כספי התרומות מממנים העסקה של כוח אדם בבתי החולים, זאת בניגוד לחוזר משרד הבריאות האוסר זאת. כך, למשל, בבית חולים אחד הועסקו 37 עובדים, בהם רופאים, עובדים סוציאלים ומרפאים בעיסוק. בבית חולים אחר מומנה העסקה של 66 עובדים.\nהעסקת עובדים על חשבון כספי תרומות עלולה להגביר עוד את הפערים בין בתי החולים במרכז לאלו שבפריפריה, בשל היעדר תרומות שם.\nהמבקר מציין עוד כי התורם מייעד בדרך כלל את התרומות למחלקה העוסקת בתחום העיסוק שבו הוא חפץ, כך למשל כאשר מדובר בחברת תרופות. \"לפיכך עלול להתעורר חשש משיבוש סדרי העדיפויות של בית החולים בשיפור השירות למטופלים, מפני שמצוקת כוח אדם יכולה להיות חמורה יותר דווקא במחלקות אחרות, שהתרומות אינן מגיעות אליהן\".\nתחום נוסף שבו עלול להתעורר שיבוש בסדרי העדיפויות הוא תחום הבינוי: המבקר מציין כי תקציבי הבינוי של משרד הבריאות הצטמצמו בשנים האחרונות לכ-300 מיליון שקל, המיועדים בעיקרם לבתי החולים הפסיכיאטריים. במצב עניינים זה, בתי החולים זקוקים לתרומות לצורכי בינוי.\n\"בשנים האחרונות רק בתי חולים המצליחים לגייס תרומות (בעיקר בתי החולים הגדולים במרכז הארץ) מוסיפים מבנים, מכונים וכן משפרים מבנים קיימים. הלכה למעשה פרויקטי הבינוי וההצטיידות נקבעים לעתים לפי רצונותיהם של התורמים ולאו דווקא לפי צורכי מערכת הבריאות הציבורית וסדרי העדיפויות שלה\", כותב המבקר ומציין את הצורך הדחוף בהכנת \"תוכנית אב לבינוי\" על ידי משרד הבריאות, שתגדיר את הצרכים האמיתיים של המערכת.\nבמשרד הבריאות סיפרו למבקר כי ישנם מקרים שבהם התחייבויות התורם אינן מתממשות במלואן ובית החולים נאלץ להשלים את פערי המימון ממקורותיו.\nהמבקר חושף ליקויים נוספים בפעילותן של אגודות הידידים הפועלות לצד בתי החולים, ושפעילותן מוערכת בהיקף של מאות מיליוני שקלים: הן רשאיות לבנות בהיקפים גדולים וללא מכרז על קרקעות בתי החולים, ואינן פועלות לפי דיני המכרזים, באופן שעשוי להיות לא שקוף, לא הוגן ולא שוויוני.\nהאגודות אינן חתומות על הסכמים מסודרים עם בתי החולים ונמנעת ביקורת מסודרת של מבקר משרד הבריאות באגודות. כמו כן, משרד הבריאות אינו מקבל דיווח על היקפי התרומות שמגייסות אגודות הידידים.\nבחמש השנים האחרונות מנסה היועץ המשפטי לממשלה לגבש חוק בנושא קבלת תרומות על ידי משרדי ממשלה, אך כזה טרם גובש. בהיעדר חוק, היו גם מקרים שבהם נעשו ניסיונות בבתי החולים לגייס תרומות ממטופלים, בניגוד לנוהל הקיים המתיר לבקש תרומה כזו באופן עקיף ורק לאחר שחרור המטופל.\nהמצב המשפטי הקיים שלפיו יש להביא כל תרומה ייעודית לאישור הממשלה אינו מתקיים, והמבקר מציין כי \"מאז התקבלו במערכת הבריאות תרומות ייעודיות רבות - בחלקן בסכומים של מיליוני שקלים רבים - שלא הובאו לאישור הממשלה\".\nבין היתר מגדיר הנוהל כי יש לבחון שמקור התרומה אינו בהלבנת הון ושתרומות לתחום הבינוי יעלו בקנה אחד עם תוכניות משרד הבריאות בנושא.\nתגובת משרד הבריאות בנושא תרומות לבתי החולים וקשריהם עם אגודות הידידים: \"נוהל התרומות הוכן כבר על ידי המשרד ואנו ממתינים לאישור משרד המשפטים. יש כאן צורך לאזן בין הצורך לגמישות בכללים שיאפשרו גיוס תרומות ולא יפגעו במלאכה זו ובין הצורך ההכרחי להסדיר זאת במסגרת עבודת הממשלה\".\nשנתיים לאחר פרסום דו\"ח המבקר החריף שקבע כי\n,\n\t חזרו אנשי המבקר לבצע בדיקת מעקב וגילו כי לא נעשה כמעט דבר בנושא וישראל ממשיכה להוביל בשיעורי ההשמנה.\nהתוכנית הלאומית שמשרד הבריאות התחייב להכין טרם הובאה לאישור הממשלה. היא הוצגה למשרד ראש הממשלה רק לפני כחצי שנה, וצפויה לעלות להצבעה בעוד כחודשיים.\nמדובר על\nהמציבה יעדים לצמצום ההשמנה ומציעה דרכים למדידת השפעתה.\nמנתוני משרד הבריאות עולה כי ההשמנה גורמת למדינה ולאזרחיה נזק כספי המוערך בכ-10 מיליארד שקל בשנה, כאשר ההוצאה הלאומית על בריאות ב-2009 הסתכמה בכ-60 מיליארד שקל.\nמנתוני ארגון הבריאות העולמי מהשנים 2008-2007 עולה כי ישראל נמנית עם עשר המדינות המובילות בעליית שיעור ההשמנה בעולם, ומספר הסובלים מעודף משקל והשמנת יתר בה עלה פי שלושה ב-30 השנים האחרונות.\nעל פי נתוני משרד הבריאות, 44.1% בקרב בני 64-18 ו-69.2% מבני ה-65 ומעלה סובלים מעודף משקל והשמנת יתר. 11.8% מבני 64-18 וכרבע מבני 65 ומעלה סובלים מהשמנת יתר.\nמ\nלשנים 2009-2007 עולה ש-22.5% מהתלמידים בכיתות א'-ט' סובלים מעודף משקל והשמנת יתר ו-8% מתוכם סובלים מהשמנת יתר.\nהמבקר מצא כי לא נעשו פעולות במשרד החינוך לצמצום השמנה בקרב ילדם ובני נוער. המשרד לא יזם, למשל, יחד עם משרד הבריאות\n.\n\t חוזר בנושא לא נאכף, והערך התזונתי של ארוחות שמקבלים תלמידים במסגרת \"ארוחה יומית\" בבתי הספר לא נבדק. תלמידים אחרים שלומדים עד לשעה 15:00 במסגרת \"אופק חדש\" אינם מקבלים ארוחה.\nגם פעולות שצריכות היו להתבצע במסגרת משרד התמ\"ת לא בוצעו: המשרד עצר חקיקה שנועדה להגביל פרסום מוצרי מזון משמינים. ועדה לסימון תזונתי של מוצרי מזון כמעט לא התכנסה ולא קיבלה החלטות.\nהכנסת אישרה אמנם לפני כשנה הצעת חוק שלפיה\n,\n\t אך החוק טרם פורסם ברשומות ועדיין לא נאכף. כך גם לגבי\nשאושרה לפני כשנה, אך טרם הותקנו התקנות בנושא.\nלצד אלו, משרד הבריאות עדיין לא החל בביצוע תוכנית להפחתת צריכת המלח באוכלוסייה.\nבשנים 2010-2008 הקציבה הממשלה כ-60 מיליון שקל שהיו אמורים להתחלק בין הקופות, בין היתר על פי השגתן יעדים בתחום מניעת ההשמנה. כיוון שלא נקבעו יעדים כאלו, הכסף חולק לפי מספר המבוטחים היחסי בכל אחת מהקופות. עד למועד סיום הביקורת לא קבעו משרדי הבריאות והאוצר אמות מידה לחלוקת הכסף.\nבנוסף, משרד הבריאות לא קבע מהם התנאים לביצוע ניתוחי קיצור קיבה (ניתוחים בריאטריים) ולא קבע דרכי מעכב רפואי לאחריו, כך צוין בדו\"ח המבקר.\nלא ננקטו פעולות לעידוד פעילות גופנית בקרב מבוגרים או תלמידים. בתי הספר מקדישים רק שני שיעורים בשבוע בנושא. זאת למרות המלצה קיימת להגדיל את מספר שיעורי ההתעמלות לשלושה בשבוע.\n\"על משרד הבריאות לפעול לאישור התכנית הלאומית למניעת השמנה על ידי הממשלה. בשל העיכוב באישור התכנית ובתקצובה, המלצות רבות של הוועדות שבחנו את הנושא אינן מיושמות, הפעילות בשטח מועטה לעומת הצרכים ואינה מתואמת בידי גורם אחד\", קבע המבקר.\nתגובת משרד הבריאות בנושא מניעת ההשמנה: \"אנו מקבלים בברכה את כלל ההערות של מבקר המדינה בהקשר לתוכנית התערבות לקידום בריאות האוכלוסיה. התוכנית תובא לממשלה בחודש יולי 2011. בשלב זה התוכנית מתואמת עם המשרדים הנוגעים בדבר: פנים, תמ\"ת, חינוך ותרבות וספורט. העיכוב נבע מהעדיפות שהוקדשה לנושא במשרד וביתר המשרדים ובממשלה.\n\"מנכ\"ל המשרד הקציב מתוך תקציב המשרד כ-30 מיליון שקל מתוך כוונה שסכום דומה יגיע מהאוצר וסכומים נוספים מהמשרדים המעורבים להיקף מתוכנן של 150 מיליון שקל.\n\"מצב קידום הבריאות של האוכלוסייה הוא לא טוב: יש עצירה בירידה בשיעור המעשנים, יש עלייה בתחלואת סרטן, שיעור הפעילות הגופנית של האזרחים איננה עולה, יש עדויות לעלייה בהשמנה, צריכת מלח גבוהה ותחלואה כרונית הנלווית לכל אלו\"."}
{"article_id": "0,7340,L-3853239,00.html", "header_title": "התלמידים הכי שמנים: בת\"א וראשון-לציון", "full_text": "הנתונים מתייחסים ליותר מ-250 אלף תלמידי בתי ספר שעברו שקילה ומדידה בכיתות א', ג', ה' ז' ו-ט'. פעילות זו בוצעה על ידי כ-600 אחיות בתי ספר הפועלות מטעם האגודה לבריאות הציבור.\nמהנתונים לשנת 2009 עולה כאמור כי 8% מתלמידי ישראל סובלים מהשמנה, 14.5% סובלים מעודף משקל, ו-5.8% סובלים מתת משקל. 72% מהתלמידים\nהם בעלי משקל תקין. האחוז הצפוי של השמנה באוכלוסיית הילדים עומד על 5% ושל עודף משקל הוא 10%.\n\"באזור גוש דן ראינו באופן מובהק נתונים של השמנה ועודף משקל\", אומרת דורית וורמן, דיאטנית ארצית של האגודה לבריאות הציבור, \"ההסבר לכך נעוץ באורח חיים שכולל צפייה בטלוויזיה ומשחקי מחשב. העובדה שההורים עובדים יותר ופחות פנויים לבשל בבית מובילה לאכילה של יותר ממתקים וחטיפים. גם באזורים שבהם יש מצב סוציו-אקונומי נמוך רואים השמנה לצד תת משקל\".\nבהשוואה בין שיעור ההשמנה ועודף המשקל הצפוי בקרב ילדים - נמצא כי תלמידי\nישראל שמנים ב-60% יותר מהצפוי וסובלים מעודף משקל ב-40% יותר מהצפוי.\nהחל ב-1 באפריל\n,\n\t זאת לאחר שמשרד הבריאות הוציא מכרז למציאת ספק שירותים אחר. עם זאת, הספק שייבחר יקבל פרק זמן של חודשיים לצורך התארגנות ונראה כי לכל הפחות למשך חודש לא יהיה מי שייתן את השירות.\nממשרד הבריאות נמסר: המשרד מודע ומטפל בבעיה שנוצרה, ויינתן גם פתרון להמשך שירותי בריאות התלמיד עד סוף שנת הלימודים."}
{"article_id": "0,7340,L-4093306,00.html", "header_title": "בדקנו: הצעצועים שהכי כדאי לקחת לים ולבריכה", "full_text": "החום הגדול שולח את כולנו לחפש מקומות נעימים יותר לבילוי עם הילדים, ומה יכול להיות טוב יותר מאחר צהריים רטוב בים ובבריכה? כדי להפוך את החוויה למהנה עוד יותר ניתן להצטייד בצעצועים מתאימים.\nאת מקום הדלי והכף המסורתיים ליצירת ארמונות בחול מחליפים לבנים ושפכטל. הילדים אמורים להכניס את החול הרטוב לתבניות הלבנים, להפוך - ולבנות ארמונות.\nמדובר ברעיון גאוני של ממש - בעיקר בפשטות שלו. שלושה ילדים, בגילאי ארבע, שבע ו-10 בילו זמן רב בהקמת ארמון לתפארת מדינת ישראל. הלבנים יוצאות מושלמות למדי (גם הודות לחול הים, כמובן) ואפשר בקלות \"להקים\" אותן אחת על השנייה.\nממש לא.\nשנתיים ומעלה.\n89 שקלים.\nרשת חנויות אימג'נריום.\nהיפופוטם (יש גם צפרדע) של \"טומי\" מפדל בסירה ושר בזמן שהוא מתקדם במים. ניתן למלא באחורי הסירה בנוזל סבון/כלים מכל קטן, ואז יוצא שובל קצף תוך כדי תנועה.\nצעצוע פסיבי במהותו, אבל חינני ומשמח. ההיפופוטם שר בעליזות ומתקדם באיטיות מדושנת (בכל זאת, היפופוטם) בבריכה, תוך שהוא משאיר אחריו משחק חדש: קצף לבנבן ורך. ההיפופוטם התגלה כאמצעי שכנוע מוצלח לקטנטונת בת שנתיים להיכנס למים - וגם להישאר שם.\nמתאים בהחלט גם למשחק באמבטיה.\nשנה ומעלה.\n99.90 שקלים.\nרשת חנויות שילב.\nשולחן קטן מפלסטיק ובו תעלות עם מספר רב של פעילויות: גלגל מים עם משפך, גלגל מים ליצירת גלים, מנוף, מיכל מסתובב, שערים ואונייה, ששטה לה בבטחה בתעלות.\nמדובר בכיף אמיתי לילדים, גם אם הם גדולים מהגיל המומלץ. בת הארבע ובן השבע שיחקו בו במשך שעה ארוכה על המדרגות של הבריכה\nהבעיה היחידה עם השולחן היא הנשיאה שלו לבריכה. הוא גדול יחסית, אינו מתקפל ואין לו אריזה נוחה, שאליה ניתן לאסוף את שלל החלקים ולשנע אותם ממקום למקום. גם המחיר שלו גבוה, אבל אם אתם כבר משקיעים בצעצוע - זו הבחירה הנכונה.\nמתאים, אבל רק אם האמבטיה רחבה מספיק.\nשנה עד שש.\n259 שקלים.\nרשת חנויות אימג'נריום.\n15 קוביות צפות למים של \"אדיושייפ\" במגוון צבעים וצורות, שנדבקות זו לזו כשהן רטובות + משטח צף לבנייה. על הקוביות איורים של חלקי בית (דלת, חלון וכו') המאפשרים לבנות בתים ומבנים כיד הדמיון. מצורפת שקית רשת לאחסון הקוביות.\nאריזת הרשת נוחה לאחסון הלוח והקוביות, אך מוצמדות לה שתי ידיות קצרות מדי ולא מאוד שימושיות לתלייה או לנשיאה.\nמתאים ביותר.\nשנה וחצי ומעלה.\n70 שקלים.\nרשת חנויות שילב.\nתותח מים בעיצוב צבעוני, שמתאים לבנים ולבנות. התותח יכול להכיל עד 280 מ\"ל מים ולהגיע למרחק של עד 11.5 מטרים. כאשר הוא מלא הוא שוקל כ-570 גרם.\nמדובר בתותח נוח לאחיזה, קל יחסית ובעל פתיחה פשוטה למדי, באמצעות פקק הברגה, מה שהופך את פעולת המילוי לפשוטה ביותר. גם המרחק אליו הוא \"יורה\" השביע את רצונם של בן 10 ובן שבע. אפילו בת הארבע הבינה במהירות איך להשתמש בו וניסתה להשיב מלחמה. התלונה היחידה שנשמעה הייתה על כך שהמכל קטן יחסי, ולכן יש צורך למלא את התותח פעמים רבות יחסית. חבל רק שהמחיר גבוה למדי.\nרק אם אין לכם בעיה לנקות את הרצפה היטב מכל המים.\nארבע ומעלה.\n90 שקלים.\nרשת חנויות טויס אר אס.\nNERF N-STRIKE, של \"קודקוד\" הוא יורה חיצים מחומר הדומה לספוג מוקצף. הרובה המאובזר, שנראה כמעט כמו רובה סער אמיתי, הוא בעל חמישה חלקים הניתנים להחלפה, כוונת לדיוק אל המטרה ותאורה למשימות לילה. אפשר להניח את הרובה על הכתף על מנת לייצב אותו ולכוון למטרה. הרכה כוללת שישה חיצים גמישים במיוחד שעשויים פוליאוריטן מוקצף.\nבן ה-10 לא הפסיק להתפעל מהנרף. הוא התלהב מכך שהוא מתקפל ונפתח בלחיצה אחת, מכך שאת ה\"כדורים\" מכניסים למחסנית ומהעובדה שיש כוונת אמיתית, עם תאורה, שעוזרת לו לפגוע בול במטרה. אבל למרות ההתלהבות לא ניתן לומר כי הרובה מיועד לבילוי במים - פשוט כי יש צורך בבטריות כדי להפעיל את התאורה. אבל הוא בהחלט מתאים למשחק מחוץ למים, ואכן היה במרכז העניינים של קבוצת הגיל במהלך בילוי בבריכה.\nלחלוטין לא.\nשש ומעלה.\n220 שקלים.\nבחנויות המובחרות וברשתות הצעצועים.\nסקייטבורד מתחת למים שמאפשר לילדים \"לגלוש\" מתחת למים.\nכשבן ה-10 קיבל לידיו את הסקייטבורד ההתלהבות הייתה גדולה. לצערי כך גם היו העצבים שלו, אחרי נסיונות אינספור להבין איך בדיוק גולשים עם הסקייטבורד. הוא ניסה בתוך המים (בעמוקים וברדודים), על המים, עם ידיים ובלי ידיים - דבר לא ממש עזר. גם הניסיון לתת את הסקייטבורד לילדים גדולים יותר, בגילאי 13 ו-15, לא ממש עזר. אחרי שכבר ויתרנו על רעיון הגלישה דווקא נרשמה הנאה מהסקייטבורד - ששימש בעיקר בתפקיד מצוף בתרגילי בריכה שונים.\nלא.\nשמונה ומעלה.\n100 שקלים.\nרשת חנויות טויס אר אס."}
{"article_id": "0,7340,L-3059280,00.html", "header_title": "ספר חדש: מדריך לגמילה מחיתולים", "full_text": "מבוא לספרה החדש \"מדריך לגמילה מחיתולים\" (הוצ' \"עמיחי\" נתניה) כותבת ד\"ר עדנה כצנלסון: \"חינוך לניקיון הוא תהליך בעל משמעות רגשית מרכזית. זהו תהליך מורכב ומתמשך שיש לו השלכות על אישיות הילד. כך, למשל, ילד שמפעילים עליו לחץ רב להיגמל, עלול להפנים תדמית של ילד מאכזב ולפתח רגשות כעס על הסביבה. הצלחת החינוך לניקיון אינה רק בעצם הגמילה, אלא גם בהרגשתו של הילד: האם הוא לחוץ? סובל מעצירות? שנת הלילה שלו נפגעה?\".\nספרה של ד\"ר כצנלסון, מומחית בפסיכולוגיה קלינית, חינוכית והתפתחותית, מיועד להורים ולמחנכים של ילדים בגילאי שנה עד חמש. גיל הגמילה הראשוני נע, לדבריה, בין שנה וחצי לשלוש וחצי, והוא מאופיין במספר קווי התפתחות:\nהילד שולט בגופו. השליטה המוטורית הגסה מאפשרת לו ללכת, לשבת ולקום, ואילו השליטה המוטורית העדינה מאפשרת לו להפעיל\nאת ידיו באופן מתואם, וכתוצאה מכך להיות מסוגל להוריד מכנסיים ותחתונים ואפילו לנסות לנגב את עצמו. עם הגיל מתפתחת גם השליטה הנוירולוגית, המאפשרת לילד לשלוט בשרירים באופן רצוני ולהימנע מריקון השלפוחית באופן אוטומטי.\nגם התדירות של הפרשת שתן ספונטנית משתנה: מ-20 פעמים ביממה בשנת החיים הראשונה לעשר פעמים ביממה בגיל שנתיים-שלוש. תחילה, מציינת כצנלסון בספרה, מושגת השליטה בהפרשת צואה בלילה, אחריה השליטה בהפרשת הצואה ביום, השליטה בהפרשת השתן ביום ורק אז השליטה בהפרשת שתן בלילה.\nהילד מפתח תחושת נפרדות ומתחיל לחוות את עצמו כאדם נפרד, בעל רצונות וחוויות משלו. רצונו בעצמאות הולך ומתחזק והוא עושה מאמצים לשלוט בגופו, כדרך לבטא את רצונו לשלוט בחייו. עם זאת, שאיפותיו מנוגדות לעיתים – הוא רוצה להיות גדול, אך בה בעת גם פוחד מזה. הוא רוצה להיות עצמאי ונסוג לביטחון שבתלות, והוא מגבש ניצני זהות עצמית תוך שיבה מזדמנת לסימביוזה עם האם או עם המטפל המשמעותי האחר.\nהילד מתחיל לגלות עניין בילדים אחרים והוא מחקה את המבוגרים והילדים סביבו.\nיש לילד אוצר מילים בסיסי המאפשר תקשורת עם אחרים.\nהילד מתחיל להבין קשר בין תופעות, אלמנט חשוב הנדרש כדי לקשר בין הלחץ בשלפוחית או במעי לבין ההפרשות ולאחר-מכן, בעקבות זאת, היכולת לשלוט בסוגרים.\n\"תחילת תהליך החינוך לניקיון\", מסבירה ד\"ר כצנלסון, \"ביצירת קשר בין השירותים או הסיר לבין עשיית צרכים. לאורך התהליך ההדרגתי הזה מתרחשים מספר שינויים מבחינת הילד: הדרישה להתאפקות, התביעה הגוברת לשליטה ואיפוק, קבלת עולה של החברה בהפנמת הצורך להתפנות באופן נשלט ומבוקר, הפיקוח על איזור אחורי בגוף, ויתור על החיתול ש'שומר' על הילד והפרידה מההנאה מעשיית הצרכים מיד כשמורגש לחץ\". כמו בהתרחשויות אחרות בחיי הילדים, גם הגמילה מחיתולים כרוכה באתגרים חינוכיים עבור ההורים: העברת מסרי הסוציאליזציה לילד, שימת גבולות באופן עקבי ותמיכה בילד לאורך התהליך, תוך התמודדות עם הנסיגות והקשיים.\nבשנת 1961, מצטטת ד\"ר כצנלסון מחקר, רק עשרה אחוזים מבני השנתיים וחצי לא היו גמולים עדיין, בעוד שבשנת 1977 78 אחוזים מבני הגיל הזה לא היו גמולים. הסיבות לדחיית גיל הגמילה בדור האחרון הן בין היתר האווירה הדמוקרטית במשפחות, עבודת האימהות מחוץ לבית, זמינותם של חיתולים חד-פעמיים והבעלות על מכונות-כביסה. ועדיין, קובעת ד\"ר כצנלסון, הציפייה כיום היא שילד עד גיל שלוש-שלוש וחצי ייגמל ביום, ועד גיל ארבע-חמש ייגמל בלילה.\nהתהליך המקדים לגמילה, מסבירה ד\"ר כצנלסון, מתחיל כבר בראשית חיי הילד, כששומרים על נקיונו ומסבירים לו מה עושים כשמחליפים לו חיתול. \"בתהליכים המקדימים ניתן להתחיל כבר בגיל שנה\", היא כותבת, \"חשוב להסב את תשומת לבו להליכה לשירותים ולהסביר לו מה מתרחש בשירותים. יש מקום לתאר במילים את התהליך. סיר יכול להיות חלק מהציוד בבית עוד לפני שהילד מתחיל להיגמל, כדי שאפשר יהיה להתיידד איתו. אפשר להושיב בובה על הסיר ולהסביר לה את המצופה ממנה.\n\"בשלב ההכנה כדאי להלביש את הילד בבגדים קלים להסרה ולאמן אותו בלבישת הבגדים ובהסרתם. כדאי בזמן הזה לאפשר לו להתלכלך יותר מהרגיל, למשל תוך משחק בחול, בצבעים, בפלסטלינה ועוד. סדר יום קבוע ושמירה על שגרה עוזרים לתהליך הגמילה, מפני שבעזרתם קל יותר לזהות את תדירות ההתפנות וזמניה. אפשר להיעזר במשחקים בהם מתרגלים החזקה ואיפוק: רצים ועוצרים, סופרים עד שלוש ורק אז אוכלים שוקולד וכו'. גם היכרות עם ספר שעוסק בנושא יכולה לתת לילד מושג על העניין\".\nכדי להצליח בתהליך, צריכים ההורים לאבחן נכון את בשלות הילד, להכין תוכנית גמילה ברורה, להתאזר בסבלנות ובריסון (אין להעניש ילד ש\"פספס\"), להיות מסוגלים לעמוד בכשלונות, לגלות אמפתיה למאמצים שהילד משקיע, לתאם עמדות עם מבוגרים אחרים הנפגשים עם הילד ולארגן את הבית כך שלא ייגרמו נזקים בעקבות כשלונות וכדי למנוע מהילד לחוש אשמה.\nכדאי גם להגדיר את הרצון להיגמל כרצונו של הילד, לתת חיזוקים גם על הצלחות חלקיות, להדגיש את הסיפוק שיש לילד עצמו מהישגיו, להציג את העניין כגורם המעיד על גדילה ולהחדיר מסר של אמונה בילד, בנוסח \"אתה תצליח\". החיזוקים יכולים להיות מילות שבח, מחיאות-כפיים או הדבקת מדבקות. פרסים חומריים עלולים לפגוע במניע הפנימי להיגמל ולהביא למצב של שיבה להרטבה אם לא יינתנו."}
{"article_id": "0,7340,L-4271569,00.html", "header_title": "איך שהזמן טס: שלום כיתה א' - בפעם האחרונה", "full_text": "מדי פעם אני חושבת איזה כיף זה יהיה כשהילדים יהיו גדולים והחיים הרגילים יחזרו אליי לאט ובהיסוס. המחשבות האלה מתרחשות בדרך כלל במקביל לאיזו סצנה איומה במסעדה, נגיד כשכל הילדים מנסים להזמין בבת אחת והמלצר המסכן מתחרש, או כשמלחמת 'הוא נגע לי בפסטה' מתרגשת על כוחותינו. בזמנים כאלה, אם יוצא לי לראות משפחה אחרת ליד, נגיד אבא אמא ומתבגרים זעופים ושתקנים, אני לא יכולה שלא לחשוב כמה נחמד יהיה יום אחד לשבת בחוץ בשקט, ונראה לי שגם המלצר מסכים.\nאבל ביום הזה בו החיים הרגילים יחזרו אני מדמיינת את עצמי של גיל 28, הגיל בו הפכתי לאמא, ולא את עצמי הנוכחית, בת אוטוטו 40. ועד שהקטן יגדל ויזעף וישתתק מן הסתם אהיה רחוק בפלוס של ה-40 פלוס.\nחתיכת ממזר, הזמן הזה.\nיש לי ילד בן שש ונפלה לו שן. החברה שלה מתנדנדת. ולמרות שהוא הילד השלישי, בכל פעם אני המומה מחדש לגלות שהשיניים הראשונות לצמוח הן אלו שראשונות לנשור. רק לפני רגע העברנו אצבע רחוצה היטב להרגיש את הבקיעה, וצילמנו וצהלנו וסיפרנו לסבתא, והנה השיניים נושרות והילד רוצה בקוגן מפיית השיניים.\nשש שנות ינקות ידועות מראש ומוקצבות היטב נתן לנו הזמן. השן נושרת ועימה נעלמת הדמות התינוקית שהפנמנו והנה ילד צעיר והוא צועד לכיתה א'. יש לו ילקוט שגדול על מידותיו וקלמר ובהפסקה הוא ישחק כדורגל, וזה לא יכול להיות. לא יכול להיות שזה עבר כל כך מהר.\nהחיים בנויים מעגלים מעגלים. כשאת חיה במקום בו גדלת המעגלים האלה כל כך בולטים, כל כך קופצים לעין. את מכניסה את הבת שלך לכיתה ב' ומגלה שהכיתה שלה הייתה הכיתה שלך. היא עומדת ומביטה מאותו חלון באותו העץ. ובאמת שכיתה ב' הייתה שלשום, סליחה על הקלישאה, ועכשיו הילדה כבר נערה והיא הולכת לחטיבה ומכל הלחץ הזה של התיכון את יכולה להרגיע ולספר לה מה באמת ומה סתם שמועות כי את היית שם ואת עוד זוכרת. את זוכרת את היום הראשון בכיתה ז', מה לבשת ומה חשבת כשצעדת לעבר בית הספר. את זוכרת את גיל ההתבגרות\nמספיק טוב כדי לדעת שאת הולכת להיכנס עכשיו לצרות.\nלפני דקה-שתיים, לא יותר, הבת שלך הופיעה במופע סיום כיתות ו' והוא היה באותו אולם קבוע בו מופיעים כל ילדי העיר, ואת ישבת בקהל ודמעת וחלק ממך היה שם איתה, המילים שאת דקלמת לפני 30 שנה הופיעו לך פתאום בראש, ובאותו הזמן בדיוק חלק אחר ממך היה עסוק במחשבה איפה פיות שיניים יכולות לעשות קניות בתשע בלילה, כי ככה, הזמן הזה, ומי היה מאמין שיש לך ילדה בתיכון ושהתינוק בענייני בקוגן. את מביטה בה על הבמה, כל כך גדולה ויפה, והפנים שלה מהבהבים אליך - רגע פני התינוקת שהייתה, רגע פני האישה שתכף תהיה.\nקלישאה מספר אחת: הזמן טס. את מגלה שהשנים של היסודי רצות שזה מפחיד. את מגלגלת בראשך את השנים של הבת שלך, מנסה להיזכר מה היה ב-ג' ומה היה ב-ד' ואופס, הבן האמצעי שלך שבדיוק נכנס ל-א' עולה כבר ל-ג'. לאן נעלמו שנתיים? משולש ברמודה של ילדות, הבית ספר היסודי הזה. לאן כל השנים נעלמות.\nאתמול, רק אתמול השלישי נולד ואת עמדת איתו כשהוא בן עשרה ימים לראות את אחותו הגדולה נכנסת בשער הפרחים של כיתות א', ובכית כמו משוגעת מאחורי משקפי השמש כי זה היה כל כך מרגש וגם כי, יד על הלב, ההורמונים של הלידה תרמו את חלקם. ועכשיו התינוק הזה שלך עומד לעבור תחת שער הפרחים. ילד שלישי שלך עולה לכיתה א', ואת שוב לא תהיי מוכנה לזה מראש ושוב תבכי כמו משוגעת. וכשתתרגלי תגלי שהוא עולה לכיתה ו' ושיש לך בת חיילת ובן תיכוניסט.\nממזר הזמן הזה.\nוכל הקלישאות נכונות: שעוד נתגעגע לימים האלה, ושזה לא יאמן כמה מהר ילדים גדלים, ואיך שהזמן טס. ושהימים אולי ארוכים אבל השנים קצרות.\nוהקלישאה הגדולה מכולן מחכה לך בפינה, כשכולם כבר באמת יגדלו ויהיו אנשים צעירים, ואת תביטי במראה ותגלי שם את אמא שלך. לא את עצמך בת ה-30, ולא את עצמך בת ה-40. את אמא שלך. חבולה ומצולקת מגיל ההתבגרות של הילדים שלך. צריך באמת להוציא ביטוח רפואי להורים למתבגרים, עין אחת עייפה מכל מה שראית ועין שנייה, בואו נקווה, עוד מחייכת.\nממזר הזמן הזה. איך שהוא טס."}
{"article_id": "0,7340,L-4236225,00.html", "header_title": "לחמניה, שוקו וביטוח: איך לבחור קייטנה?", "full_text": "ההורים מתחילים להתרוצץ בחיפושים קדחתניים אחר אפשרויות שלא ירוקנו את הכיסים וייתנו לילדים תעסוקה לזמן ארוך.\nהילדים, מצדם, מבקשים ולוחצים לכיוון האפשרויות היקרות ביותר: מחנות קיץ בחו\"ל, קייטנות גלישה ומחנה פיתוח תוכנה. במירוץ למציאת הפשרה, נראה ששכחנו נושא אחד משמעותי במיוחד - בטיחות הילדים.\nמרבית הקייטנות, ובמיוחד קייטנות הספורט, כוללות שלל עיסוקים כמו פעילויות חוץ, טיולים וספורט אתגרי, שבהם עלולים הילדים חלילה ליפול, להיפצע ולהזדקק לטיפול רפואי.\nהאחראים על הקייטנה אמורים להקטין את הסיכון ככל האפשר בעזרת מאבטחים, חובשים ומגישי\n,\n\t וכמובן להיות מבוטחים למקרים שכאלו, אך ידועים מקרים שבהם לא כך היה הדבר.\nאספנו כמה תשובות חיוניות שיעזרו לכם לוודא שהקייטנה מתאימה לילדיכם מבחינה חוקית ובטיחותית, וכן רשימת שאלות שכדאי לברר בזמן שבודקים קייטנה:\nהאחראי הישיר על ילדינו בשהותם בקייטנה הוא מנהל הקייטנה עצמה. אם מדובר בקייטנה פרטית המופעלת על ידי גורם פרטי, הבעלים הוא האחראי הישיר. כשמדובר בקייטנה בבית הספר או במתנ\"ס, מנהל הקייטנה, שלרוב יהיה גם מנהל המתנ\"ס, הוא האחראי.\nאם חלילה קרה אירוע שבו נפצע ילד, לרשות ההורים עומדת הזכות לתבוע בתביעה נזיקית את מפעילי הקייטנה, את בעליה ואת הגורם שהתיר לה לפעול (הרשות המקומית, המתנ\"ס וכו').\nגם מדריכים או מאמנים בקייטנה מחזיקים באחריות, ועליהם לפעול לכן לפי נהלים ברורים, להקפיד על כמות מקסימלית של ילדים בפעילות או על מצב אזור הפעילות.\nהמינימום הקיים כיום הוא ביטוח תאונות אישיות של משרד החינוך. כל תלמיד במערכת החינוך מבוטח בביטוח זה גם בתקופת החופש הגדול. ביטוח זה הוא חלק מהוראות חוזר מנכ\"ל משרד החינוך, הכוללות גם הוראות הנוגעות לאבטחה הדרושה,\nבקייטנה ועוד. גם קייטנות שאינן קשורות למשרד החינוך נוהגות להיות מכוסות בביטוח דומה.\nכאמור, מרבית הקייטנות כוללות פעילויות מיוחדות כמו פעילויות מים וספורט אתגרי. חשוב לוודא שפעילויות אלו כלולות בפוליסה המבטחת את ילדי הקייטנה ושהן לא מוחרגות בפוליסה.\nכדאי לבדוק שהביטוח מכסה את מפעילי הקייטנה בעזרת ביטוח אחריות מקצועית וביטוח צדדים שלישיים (צד ג'). אמנם ביטוחים אלו אינם חובה, אך קייטנות רבות, כחלק מתפיסת אחריות, לוקחות אותם על עצמן.\nחלק מפוליסות הביטוח מותנות בכך שהקייטנה פועלת ברישיון מתאים, לכן חשוב לוודא בעת ההרשמה כי אכן קיים רישיון כזה למפעילי הקייטנה.\nדבר ראשון, אם הפציעה מצדיקה זאת, נוסעים לבית חולים עם הילד. מתעדים את האירוע ושומרים את התיעוד: מסמכים, דוחות וניירת נוספת. אם הפגיעה היא כתוצאה ממפגע, כדאי לצלם את המפגע עצמו כמו גם את הפציעה.\nאם יש צורך ברכישת אביזרים רפואיים, סד ליד או לרגל שבורה למשל, חשוב לשמור את כל הקבלות והניירת הכרוכה ברכישה.\nלאחר שהנזק מתגבש ולאחר שמוודאים שאין יותר בעיות או נזק הכרוך בפציעה, כדאי לפנות לקייטנה ולדרוש פיצוי. הקייטנה תעביר את הדרישה לחברת הביטוח. אם צריך, חשוב לפנות לעורך דין המתמחה בתחום שיבחן את המקרה ויוודא שהכל נעשה כשורה.\nבאופן כללי עדיף לא לשלוח את הילד עם חפצים יקרים כמו מצלמות, פלאפונים או נגני מוזיקה. אם הילד הביא פריט יקר שניזוק, על ההורים להוכיח שמפעילי הקייטנה התרשלו בשמירה על הרכוש, וזו משימה די מורכבת.\nאם החניך התבקש להביא עמו גלגיליות או אופניים לשם פעילות בקייטנה והם נהרסו במהלך הפעילות, בהחלט קיימת אחריות למפעילי הקייטנה. אך עדיף, כאמור, להשאיר חפצים כאלו בבית."}
{"article_id": "0,7340,L-4232822,00.html", "header_title": "מכת בכורות: למה לילדים בכורים קשה יותר?", "full_text": "נמע לכם מוכר? אז הנה הזדמנות פז לדבר על הנושא המרתק של ילדים בכורים ונתחיל, כמובן, מההתחלה. אישה פוגשת גבר, גבר פוגש אישה, הם מתאהבים ומחליטים להקים משפחה (ברשותכם אני הולכת על התסריט הכי בנאלי ו'קלאסי' על מנת לפשט את העניין). והנה הריון, ועוד כמה חודשים עוברים, ובמזל טוב מאוד מגיח לעולם ילדם הראשון.\nאיזו שמחה! המשפחה כולה צוהלת ונרגשת, מכל עבר מגיעים סבתות וסבים, דודות ודודים, חברות וחברים, לחזות בפלא הבריאה הפיצפוני הזה ולהביע את דעתם (גם כשלא שואלים אותם) למי הוא דומה. אין, אין דברים כאלה!\nבחודשים הקרובים הוא יהפוך למרכז הבית והמשפחה, סדר יומו יקבע את לוח הזמנים של הוריו, וכל \"פיפס\" שלו יזכה למענה מיידי ודאוג של שני אנשים צעירים ובלתי מנוסים, הלומדים ממש ברגע זה צעדים ראשונים בהורות, בעודם מצויים כבר עמוק בחלק המעשי.\nחשבתם פעם איך אותו תינוק חווה את כל העסק הזה? מה עובר אליו ומה הוא מרגיש? ובכן, בואו נצא למסע קצר דרך עיניו של הילד הבכור, וננסה להבין איך הוא רואה את העולם.\nונתחיל בשאלה האם אתם מודעים לעובדה שילד ראשון הופך בעצם הולדתו שני אנשים להורים? תחשבו מה זה אומר לגביו: כמה אחריות, איזה תפקיד ענק מונח על כתפיים כה צעירות ושבריריות. אותו תינוק מגיע למשפחה וכל מה שהוא רואה מול עיניו זה את אותם שני המבוגרים האלה, הוריו, המביטים בו בהערצה והתפעמות, קשובים למוצא פיו ומחכים לקריאה הבאה.\nה-מ-ו-ן התייחסות. ה-מ-ו-ן תשומת לב. ה-מ-ו-ן התעסקות סביבו, בו ובצרכיו. גן עדן, לא?\nואכן זהו סוג של גן עדן. ילד ראשון זוכה, בדרך כלל, ליותר התייחסות מאלו שיבואו אחריו, גם בזכות רמת הפניות הגבוהה (יחסית) של הוריו (בכל זאת, יש להם עדיין ילד אחד), גם בגלל שהכל כל כך ראשוני, מרגש וחשוב (עד כדי קדושה לפעמים), וגם מתוך הצורך העז של ההורים לגדל פה את ה-ילד. הכי-הכי שאפשר.\nוכאן מגיע הקאץ'. כולנו מגיעים להורות עם הרבה מאוד צפיות. צפיות שהלכו ונבנו, הלכו והתאספו במהלך השנים.\nראינו את ההורות של הורינו, של השכנים, של הדודה, והבנו: \"את זה אני לעולם לא אעשה לילדיי!\", ולחילופין \"ככה בדיוק אני רוצה להיות כשאהיה אמא!\". בין לבין התאמנו במשחקי אבא ואמא, פנטזנו על שמות של הילדים העתידיים שלנו (שם לבת, שם לבן ושמות לתאומים. זוכרים?) ולאט לאט, עקב בצד אגודל, החלה להתגבש לה בתוכנו תפיסת עולם הורית. תסריט באורך מלא עם צבע ופסקול.\nאנחנו, היה לנו ברור אז, הולכים להיות ההורים הכי טובים שיש! הילד שלנו יהיה אחלה ילד (לא כמו הנודניק הזה שראינו היום בסופר). זה ברור לנו כשמש. ועם כל החבילה הזו אנחנו באים להחליף לתינוקי הראשון שלנו חיתול. הר של צפיות לא מודעות בעליל. אנחנו הרי רוצים רק שיהיה בריא ומאושר, לא? והנה, באורח פלא, מי שמאוד \"שומע\" את הציפיות האלה, מודע להן ומושפע מהן הוא אותו פצפון-קטון שזה עתה נולד.\nכן, חברים. התינוק הקטן שלנו חש אותנו. קורא אותנו כמו ספר פתוח. מבין היטב מה באמת אנחנו רוצים ממנו: שיהיה יופי של ילד, שיישן טוב, יאכל טוב, יתפתח כראוי, וכמובן שיהיה ילד למופת: אחראי, מנומס, עושה מה שצריך. בקיצור, שיעשה לנו נחת. מה כבר ביקשנו?\nובדרך כלל זה אכן מה שקורה. ילדים ראשונים נעתרים לציפיות שלנו ויש להם נטייה להיות הכי-הכי אינטליגנטיים, אחראיים והישגיים. במקביל הם גם יותר רגישים, קונפורמיים, תלותיים ולחוצים, יותר אינדוידואליסטיים ופחות חברותיים.\nומה הפלא, אם לוקחים בחשבון שכל האינטראקציות שלהם בראשית חייהם הן בעיקר עם מבוגרים? תוסיפו לכך את העובדה שדרגות החופש שלהם מצומצמות מאוד ושהם לא יכולים להיות כל מה שבא להם. תזכרו שיש פה שני מבוגרים משמעותיים (ולפעמים גם סבים ודודים) שלא במודע פשוט \"יושבים לו על הראש\". זו הסיבה, אגב, לכך שנמצא יותר בכורים בקריירות \"נחשבות\" ושמרניות יותר: עורכי דין, רואי חשבון ורופאים, לעומת בני זקונים שירשו לעצמם לבחור במקצועות אומנותיים ויצירתיים כמו ריקוד, ציור וקולנוע.\nאז כן, הם מקבלים המון. אבל, לכל הטוב הזה, חברים, כמו תמיד מוצמד תג מחיר.\nואז מתווסף חבר חדש למשפחה. ובשנייה אחת כל האימפריה, שעד לרגע זה היתה רק שלו, מופקעת מידיו. החדר, הצעצועים, והכי הכי חשוב - ההורים. אהבתם ותשומת ליבם במלואה כבר לא רק שלו. הרעת תנאים - חד משמעית!\nואם זה לא מספיק הרי שאותו ילד שני מגיע, בודק את השטח, ומיד מגלה שאם הוא רוצה להיות מובחן ושונה מאחיו, שישימו לב אליו, כדאי מאוד שייקח מרחק מכל מה שמאפיין את אחיו הבכור. והנה אנו מקבלים \"פושע\" קטן ורב קסם, שבחיוך אחד ממיס את לב כולם, מצחיק ומחבק - ומותיר את אחיו ה\"רציני\" מאחור. לא קל, לא קל.\nאז בואו נראה מה אנחנו יכולים לעשות על מנת להיות מכווננים יותר לילדינו הבכורים, להקל עליהם במעט את כובד התפקיד:\nיש בזה המון נוחות, לנו, ההורים (וגם לגננות ומורים כמובן), ולא פשוט לוותר על זה. יחד עם זאת, אנחנו חייבים לזכור שהילד המרצה עושה זאת על חשבון עצמו. הוא בוחר (באופן בלתי מודע כמובן) להתאים את עצמו, \"להסתדר\" עם כל מה שקורה - העיקר שיאהבו אותו.\nהדפוס הזה מסוכן מאוד. במהלכו ילדים (ומאוחר יותר מבוגרים) מפתחים \"אישיות כוזבת\", לא אמיתית, המוותרת על חלקים חשובים מעצמה כמו עקשנות, כעס, תחרותיות וכו', הנחשבים כ\"בלתי ראויים\", ובכך מרחיקה את האדם מעצמו, עד כדי איבוד היכולת לדעת מה אני באמת רוצה. אז אם יש לכם אחד כזה בבית, הקשיבו ברוב קשב לצרכים שלו ואפשרו לו (כשזה ניתן, כמובן) לבטא אותם, גם אם הם לא ממש מתאימים לכם כרגע.\nכן, זה נכון שהילד שלכם אלוף בחשבון ומבין במחשב מה שאתם כנראה לא תבינו לעולם. אבל מה עם תחומים אחרים? כאלה שלא קשורים למדעים מדוייקים, חישובים וחשיבה מתמטית? מה עם קצת אומנות למשל? או ספורט? חזקו את בכוריכם גם על היכולות הקיימות האלה (גם אם הן מופיעות מאוד בקטן) ועודדו אותו להשקיע גם בהן. אם זה בקבוצה - עוד יותר טוב. והנה אנו תורמים לרבגוניות ואיזון בחייו של הבכור שלנו.\nכן, ככה זה ילד בכור. לוקח על עצמו את כל העולם ואשתו. נפגע בקלות. בואו נדבר איתו על זה, נשמע מה הוא מרגיש ומה פוגע בו, נבדוק איתו מה הוא מרגיש כשזה קורה ומה הוא יכול לעשות שיעזור לו להתגבר על הפגיעות, ובעיקר נסב את תשומת ליבו ונחזק אותו במקרים בהם הוא מצליח להתמודד טוב יותר עם קושי.\nלא פעם אנחנו פשוט \"חוטפים שבץ\" כשהילד הבכור והטוב שלנו עושה משהו לא ראוי. מילא הקטן, אבל הוא? הנסיך שלנו? היהלום שבכתר? אז הנה, דווקא כאן יש לכם הזדמנות לעזור לבכורים שלכם לצאת פה ושם מהמקום ה\"בסדרי\". מותר ואף חשוב להיות גם לא אחראיים, פרועים, בלתי ממושמעים. כשילדים לא מוציאים את כל אלו דרך הדלת הראשית, זה יוצא מהחלון (קרי: התנהגות בעייתית בגן או בבית הספר, התקפות זעם קיצוניות, מריבות איומות עם האח וכדומה).\nבמשפט הקטן הזה, בלי לשים לב, אנחנו מצפים מבכורנו שיעשה לנו את העבודה ויחסל בשנייה ויכוחים ומריבות - פשוט בכך שהוא יוותר לאחיו הצעירים. ומה איתו? איפה זה שם אותו? אל תהפכו את הבכורה לעונש. גם ככה זה מרגיש לו לא פשוט.\nלהיות הבכור זה אומר גם לעשות דברים שקטנים לא עושים: ללכת לישון מאוחר יותר, לנסוע בחופש לדודים בקיבוץ, לעלות על המגלשה הגבוהה, לקנות מצרכים בחנות לבד, לכתוב SMS לסבתא ועוד ועוד. רואים?\nחשוב תמיד, ובמיוחד לילד הבכור ש\"נגזל\". שעה אחת בשבוע עם הורה אחד, בילוי זוגי ואינטימי בלי אף אח ברקע. ממש כמו פעם. לחוות שוב איך זה להיות ילד אחד וזהו. גם אם הוא רוצה לשתף עוד אח - לא חייבים להסכים. האם הוא באמת רוצה בכך או ששוב הוא בתפקיד הילד הטוב?\nלא פעם יש לנו נטייה לראות את הילדים הבכורים שלנו כגדולים מאוד, מעצם מיקומם בסדר הלידה.\nאבל בואו נזכור שילד בן שמונה הוא עדיין בן שמונה. לכו כמה צעדים לאחור והתבוננו באותו בכור שלכם בתוך קבוצה של ילדים בגילאים שונים. זה יעזור לכם לחזור לפרופורציה. וכן, גם הוא לפעמים רוצה וראוי להיות תינוק.\nכשקשה ורע לו, כשהוא מרגיש מקופח או סתם מוחלש ועצוב, תמיד תוכלו לומר לו באהבה רבה שהוא באמת זה שנתן לכם את המתנה הכי גדולה בחיים. הרי הוא זה שהפך אתכם להורים ולימד אתכם את הפרק הראשון והכל כך חשוב של איך עושים את זה בכלל! ואת זה אף אחד לא יוכל לקחת ממנו.\nואיך זה משפיע על הקשר שלכם עם הבכור שלכם? גם זו זווית מעניינת לבדיקה. אתם מוזמנים.\nשבועות שמח, חגיגי ומהנה,\nשלכם, אלי\n,"}
{"article_id": "0,7340,L-4107413,00.html", "header_title": "איך מטפלים בכוויות? מדריך עזרה ראשונה", "full_text": "כוויות שנגרמות כתוצאה ממגע בכימיקלים דומות לכוויות חום, ואילו כוויות שנגרמות על ידי קרינה, אור שמש, ומכת חשמל נוטות להיות שונות במידה רבה. כוויות חום וכוויות כימיות מתרחשות בדרך כלל כתוצאה מכך שחום או כימיקלים באים במגע עם חלק משטח הפנים של הגוף, לרוב העור. יוצא אפוא שהעור סופג, בדרך כלל, את עיקר הנזק.\nעם זאת, כוויות חמורות בשטח הפנים של הגוף עלולות לחדור למבני גוף עמוקים יותר, כמו שומן, שרירים ועצם. כאשר רקמות נכוות, נוזל דולף אליהן מתוך כלי הדם, מה שגורם להתנפחות ולכאב. בנוסף, עור ושטחי פנים אחרים שניזוקים מזדהמים בקלות מכיוון ששוב אינם יכולים לפעול כמחסום נגד אורגניזמים פולשים.\nמדי שנה בשנה נזקקים יותר משני מיליון בני אדם בארצות הברית לטיפול בכוויות, ו-3,000 עד 4,000 בני־אדם מתים מכוויות חמורות. קשישים וילדים קטנים פגיעים במיוחד.\nרופאים מסווגים כוויות על פי הגדרות ברורות ומקובלות בהרחבה. ההגדרות האלה עשויות שלא להתאים להבנה המקובלת של המונחים המתאימים בשפה היומיומית. לדוגמה, קורה שרופא מסווג כווייה כרצינית אף על פי שהנפגע רואה אותה כשולית. ההגדרות מבוססות על עומק הכווייה ועל היקף הנזק לרקמה.\nכוויות מדרגה ראשונה הן הרדודות ביותר (שטחיות), ופוגעות רק בשכבה העליונה של העור. כוויות מדרגה שנייה מתפשטות אל עבר השכבה האמצעית של העור. בכוויות מדרגה שלישית מעורבות כל שלוש השכבות של העור. כוויות אלה הורסות בדרך כלל את בלוטות הזיעה, את זקיקי השיער וגם את קצות העצבים.\nכוויות מסווגות גם כקלות (מינוריות), מתונות וחמורות.\nהחומרה קובעת את הצפי להחלמה ואת ההסתברות לסיבוכים. רופאים קובעים את חומרת הכווייה על ידי אומדן של שיעור שטח פני הגוף שנכווה. תרשימים מיוחדים מיועדים להראות איזה שיעור של שטח פני הגוף תופסים חלקים שונים של הגוף.\nלדוגמה, זרועו של מבוגר תופסת תשעה אחוזים של הגוף. כאשר מדובר בילדים משתמשים בתרשימים נפרדים, מפני שהפרופורציות הגופניות שלהם שונות. כל הכוויות מדרגה ראשונה, וכן כל הכוויות מדרגה שנייה שבהן מעורבים פחות מ-15 אחוזים משטח פני הגוף, מסווגות בדרך כלל כמינוריות, אף שהן עלולות להיראות לאדם עצמו כחמורות.\nכווייה מדרגה שלישית יכולה להיות מסווגת כמינורית אם מעורבים בה פחות מחמישה אחוזים משטח פני הגוף, אלא אם כן מדובר בפנים, בכפות הידיים, בכפות הרגליים או באיברי המין. כוויות באזורים האלה או כוויות ברבדים עמוקים יותר של העור על פני שטחים גדולים יותר של הגוף, מסווגות כמתונות או, במקרים רבים יותר, כחמורות.\nכוויות מדרגה ראשונה הן אדומות, לחות, תפוחות ומכאיבות. האזור החרוך נעשה לבן בעת שנוגעים בו קלות, אך אין התפתחות של שלפוחיות.\nכוויות מדרגה שנייה הן אדומות, תפוחות ומכאיבות והן מפתחות שלפוחיות שעלולות להפריש נוזל שקוף. האזור החרוך יכול להלבין בעת שנוגעים בו.\nכוויות מדרגה שלישית אינן מכאיבות בדרך כלל מפני שהעצבים נהרסו. העור נעשה גלדני ויכול להיות לבן, שחור או אדום בוהק. האזור החרוך אינו מלבין בעת שנוגעים בו, והשערות יכולות להיתלש בנקל משורשיהן מבלי שהדבר יכאיב. אין התפתחות של שלפוחיות. המראה והתסמינים של כוויות עמוקות עלולים להחמיר במהלך השעות הראשונות או אפילו הימים הראשונים לאחר הכווייה.\nרוב הכוויות המינוריות שטחיות ואינן גורמות לסיבוכים. עם זאת, כוויות עמוקות מדרגה שנייה ומדרגה שלישית תופחות ומשך ההחלמה שלהן מתארך. בנוסף, כוויות עמוקות יותר יכולות לגרום להיווצרות של רקמת צלקת. רקמת הצלקת הזאת מתכווצת בעת ההחלמה שלה. אם ההצטלקות מתרחשת במפרק, ההתכווצות האמורה עלולה להגביל את כושר התנועה.\nכוויות חמורות יכולות לגרום לסיבוכים רציניים בשל אובדן נוזל רב ונזק נרחב לרקמות. התפתחות הסיבוכים של כוויות חמורות עלולה להימשך שעות. ככל שהסיבוך נמשך זמן רב יותר, כן מחמירות הבעיות שהוא נוטה לגרום. ילדים קטנים ומבוגרים קשישים נוטים להיפגע מסיבוכים בצורה רצינית יותר ממה שקורה לקבוצות גיל אחרות. נפגעי כוויות נרחבות מפתחים בסופו של דבר התייבשות, מכיוון שנוזלים דולפים מכלי הדם שלהם אל הרקמות שנכוו. התייבשות חמורה גורמת להתפתחות הלם.\nהרס של רקמת שריר מתרחש בכוויות מדרגה שלישית. רקמת השריר משחררת מיוגלובין, אחד מחלבוני השריר, אל תוך זרם הדם. ריכוזים גבוהים של מיוגלובין מזיקים לכליות. האבחון של ראבדומיוליזיס מבוסס על בדיקות דם ושתן. כווייה עמוקה מדרגה שלישית יוצרת משטח עבה וקרומי (גלד כווייה או אֶסְכָּר). בדרך כלל גלד כזה נעשה קשיח ומגביל את זרימת הדם לרקמות בריאות או מזיק לנשימה.\nלפני כל טיפול בכווייה יש למנוע את גורם הכווייה מלחולל נזק נוסף. לדוגמה, יש לכבות מקורות אש. בגדים, בעיקר כאלה שעדיין בוערים, מכוסים בפיח חם או ספוגים בכימיקלים, טעונים הסרה מיידית.\nלפעמים יש צורך באשפוז לטיפול אופטימלי בנזקי כוויות. לדוגמה, הרמת זרוע או רגל שנכוו קשות אל מעל למפלס הלב כדי למנוע התנפחות מבוצעת ביתר קלות בבית החולים. בנוסף, כוויות שמונעות ביצוע של תפקודים חיוניים יומיומיים, כמו אכילה או הליכה, עושות את האשפוז להכרחי.\nכוויות חמורות, כוויות עמוקות מדרגה שנייה ושלישית, כוויות המתרחשות אצל צעירים מאוד או קשישים מאוד וכוויות הפוגעות בכפות הידיים, בכפות הרגליים או באיברי המין מטופלות בדרך כלל בצורה הטובה ביותר במרכזי כוויות בבתי החולים.\nכוויות קלות שטחיות טעונות שטיפה מיידית במים קרים, בכל מקרה שהדבר אפשרי, למניעת זיהום. אם מתגלה לכלוך שקוע במעמקי העור, הרופא מאלחש את האזור באמצעות חומרי הרגעה או זריקה של חומר הרדמה מקומי ומשפשף את הכווייה במברשת. במקרים רבים הטיפול היחיד שנדרש הוא מריחה של משחה אנטיביוטית. המשחה מונעת זיהום ויוצרת אטימה שמונעת חיידקים נוספים מכניסה לפצע. אחרי מריחת המשחה מניחים על האזור הפגוע תחבושת סטרילית, כדי להגן עליו מלכלוך ומפגיעה נוספת. אם החיסון נגד טטנוס אינו עדכני, יש להזריק לנפגע תרכיב דחף.\nטיפול בבית כולל שמירה על ניקיון הכווייה. בנוסף, רבים מקבלים חומרי הרגעה, לפחות במשך ימים אחדים. אפשר לכסות את הכווייה בתחבושת לא דביקה או בגזה סטרילית. כאשר מרחיקים את הגזה ורוצים למנוע את הידבקותה לכווייה יש להספיג אותה תחילה במים.\nבדומה לכוויות שטחיות, גם כוויות קלות עמוקות מטופלות במשחה אנטיביוטית. עם זאת, יש להרחיק כל עור מת או קרעי שלפוחיות לפני המריחה של המשחה האנטיביוטית. בנוסף, שמירה על זרוע או רגל שנכוו עמוקות מעל למפלס הלב בימים הראשונים מפחיתה את הנפיחות והכאב.\nהכווייה יכולה להצריך בדיקה חוזרת תדירה בבית החולים או במרפאה, לפעמים עד כדי אחת ליום בימים הראשונים. לא אחת יש צורך בשתל עור. רוב שתלי העור מחליפים את העור הכווי. שתלי עור אחרים מסייעים בכיסוי ארעי של האזור הפגוע ובהגנה על העור המחלים מעצמו.\nכוויות קשות, מסכנות חיים, מצריכות טיפול מיידי. התייבשות מטופלת במתן כמויות גדולות של נוזלים בעירוי תוך ורידי. אדם שלוקה בהלם כתוצאה מהתייבשות מקבל גם חמצן באמצעות מסכת פנים. הרס של רקמת שריר מטופל גם בעירוי תוך ורידי של כמויות נוזלים גדולות. הנוזלים מוהלים את ריכוז המיוגלובין בדם, מה שמונע נזק גדול מדי לכליות.\nגלדי כווייה שאוטמים את אספקת הדם לגפות או מזיקים לנשימה מבוקעים בהליך ניתוחי הנקרא אסכרוטומיה. בדרך כלל אסכרוטומיה גורמת לדימום מסוים, אבל כיוון שהכווייה הגורמת לגלד הכווייה חיסלה לפני כן את קצה העצב בעור, הכאב קטן. השמירה על ניקיון האזור הכווי חשובה מפני שהעור הפגוע מזדהם בנקל.\nאפשר לבצע את הניקוי על ידי הזרמה של מים לפרקים בעדינות על פני הפצע. לאחר ניקוי הפצעים יש להחליף את התחבושות אחת ליום עד שלוש פעמים ביום. דיאטה נאותה, שכוללת כמויות מתאימות של קלוריות, חלבונים ונוטריאנטים אחרים חשובה להחלמה. מי שאינו יכול לצרוך את כמות הקלוריות הדרושה באכילה יכול לשתות תוספים מזינים או לקבל אותם באמצעות צינור המוחדר דרך האף אל תוך הקיבה או עירוי תוך ורידי.\nבדרך כלל נותנים גם תוספי ויטמינים ומינרלים. כיוון שריפוי של כוויות נמשך זמן רב, לעתים שנים, ועלול לגרום לעיוות צורה, נפגע כווייה יכול לשקוע בדיכאון. במקרים רבים מטפלים בדיכאון באמצעות תרופות, פסיכותרפיה, או בשתי הדרכים כאחת.\nכוויות מדרגה ראשונה או שנייה מחלימות ללא הצטלקות בתוך ימים עד שבועות. כוויות עמוקות מדרגה שנייה או כוויות קטנות (פחות משני סנטימטרים) מדרגה שלישית מחלימות לאחר שבועות וגורמות בדרך כלל להצטלקות.\nכוויות גדולות מדרגה שלישית מצריכות בדרך כלל השתלת עור.\nכוויות שמקיפות יותר מ-90 אחוזים משטח פני הגוף, או יותר מ-60 אחוזים כאשר מדובר בקשישים, הן בדרך כלל קטלניות."}
{"article_id": "0,7340,L-4254625,00.html", "header_title": "אולי עדיף להדחיק: סיוט החופש הגדול מ-א' ועד ת'", "full_text": "אחח, החופש הגדול כבר כאן והוא לא מראה סימנים שהוא עומד להסתלק. כמו בכל שנה, כשהילדים מגיעים הביתה בסוף יוני עם תעודות ביד והתרגשות בעיניים, משהו גם בי מתרגש, עד שאני נזכרת שאני כבר לא ילדה ושהחודשיים הבאים לא הולכים להיות פיקניק. קבלו 22 סיבות לכך שהחופש לא לנו נועד.\nנפש בריאה בגוף בריא ואינספור פירמידות מזון לא יצליחו לשכנע אותי שכניסה למטבח לא ממוזג ממש, עם צרור ירקות וסיר לוהט, היא בילוי נאות לחופש הגדול. (ראו גם: ג'אנק פוד).\nבריכה היא המטאפורה המושלמת לחופש הגדול. מרחוק היא נראית תכולה ומנצנצת, מקרוב את יושבת בתוך מרחץ זיעה ופיפי, דואגת במקביל לילדה שלך שבביקיני, לילד שלך שרק למד לשחות, ולגמד שעוד לא החליט מה יותר כיף: לטבוע (ולהרוג את אמא שלו) או לרוץ ולשבור את הראש (ולהרוג את אמא שלו).\nאת יודעת שזה לא בריא, את מקבלת את אזהרת הדיאטנים שלא יותר מפעם בשבועיים, את רק לא מבינה למה כל כך הרבה דברים מוגדרים כג'אנק פוד. גלידה? יש בזה חלב! בורקס? גבינה ותפוחי אדמה, לא? שוקולד? בריא, בריא! צ'יפס? מתפוחי אדמה טבעיים בלבד! אפילו הקריין אמר!\nאת נותנת להם דמי כיס כי זה מפתח עצמאות כלכלית. 10 חודשים זה עובד לא רע, עד שמגיע החופש והעצמאות הכלכלית שלהם נעלמת יחד עם רוב העצמאות הכלכלית שלך.\nמה, עוד שבוע מתחיל החופש הגדול? מה, נגמרה ההרשמה לקייטנות? מה, אין יותר דילים לאילת? מה, אין לבן הזוג שלך ימי חופש לקחת? הפסיכולוגים אומרים שהדחקה חיונית לבריאות נפשית. בחופש הגדול את מבינה בדיוק למה הכוונה.\nאת מכריזה על חוק ה\"ווי לא לפני 9 בבוקר\". להלן מצבור שאלות אופייני: \"אמא, אפשר ווי?\" (6 בבוקר). \"אמא, אפשר ווי?\" (7 בבוקר). \"אמא, אפשר ווי?\" (8 בבוקר). \"אמא, נכון עכשיו תורי?\" (9 בבוקר עד חצות).\nפעם, בימי רווקותך, היית מתקלחת, מתלבשת, מתאפרת ויוצאת אל החיים ברגל רעננה. היום, דקה אחר המקלחת את כבר מטיילת ברחבי הבית, מפרידה ניצים ביד אחת וסוגרת עגילים ביד שנייה. זיעה היא מצב תמידי, ואם את בים את נהיית שניצל: מזיעה, מצופה בחול ומיטגנת בשמש. אחח, החופש הגדול, תענוג!\nחופש הוא מצב הווייתי שאיבדת ברגע שילדת. יש חופשה, ולמרות שלא לכמותך היא נועדה, את רגילה להתרגש. איזה כיף, החופש הגיע.\nהילדה רוצה הארי פוטר, הילד רוצה בוב ספוג, הגמד רוצה הופ ואת רוצה למות.\nים, שנות ה-20: שמש, חול, בירה קרה, כיף. ים, שנות ה-30: שמש, חול, חול, חול, גלים, חרדה, בכי (לא לנגב את העיניים בידיים רטובות! שיט. מאוחר מדי). חול, חול, חול.\nמה זה מפחיד, מתפתל ויש לו זנב ארוך? חשבון ויזה אחרי אוגוסט.\n\"למה לישון? מחר חופש!\"; \"למה לקום? חופש!\"; \"למה ביקשת ממני ולא ממנו?\"; \"למה לא נסענו לים?\"; \"למה המקרר ריק?\"; \"למה עכשיו התור שלו?\". ועל כך נאמר: \"ככה זה כן תשובה!\".\nלפעמים כל ההבדל בין אמא טובה לאמא איומה הוא מזגן אחד שעובד כמו שצריך.\nמה שאנשים נבונים, מחושבים והגיוניים מתכננים באפריל, מזמינים במאי ומבצעים הלכה למעשה באוגוסט. אנשים בעלי נטייה להדחקה (ראו ערך) מוצאים במקרה הטוב דיל במלון קקה דה לה סול.\nהדד ליין של הכל, המועד הנכסף, הרגע בו תקבלי את חייך מחדש. עם זאת, אולי בגלל שההגיון שלך נמס בשמש של אוגוסט, ככל שספטמבר מתקרב את מגלה שאת חוששת ממנו קצת.\nעשרת הימים הנוראים באוגוסט הם אלו שבין סוף כל המסגרות והסידורים האפשריים לבין תחילת שנת הלימודים. בניגוד לאמונה הרווחת, צום, תענית ותחינה לא ממש עוזרים.\nחופשה: הבקרוב של החופש הגדול. אימהות משופשפות לא שמחות כשהיא נגמרת, כי הן יודעות מה מחכה להן בקרוב.\nצריך לסדר חדרים, צריך למיין ספרים, צריך לעשות חופש עם הילדים, צריך כמובן לעבוד, צריך להתכונן לשנה הבאה, צריך לקנות מחברות ולעטוף ספרים. ואמר יהונתן גפן: \"צריך וצריך, מרוב שהצטרכתי, כבר שכחתי מה אני רוצה\".\nואם ברצון עסקינן, אז קייטנות: אף אחד לא רוצה אותן, אף אחד לא רוצה ללכת אליהן, אף אחד לא רוצה לשלם עליהן, ולאף אחד אין ברירה.\nמספיק לנו חופש של שישה שבועות. מספיק גם חופש של ארבעה שבועות. אם היה חופש של שלושה שבועות היינו יכולים להיפרד מהקייטנות לשלום ולא לקבל התקף לב מהחשבון של הויזה. אם עולם העבודה שלנו היה תואם לעולם הלימודים, העולם שלנו היה נראה טוב יותר. הרבה יותר.\nמי הטמבל שאמר ששיגרה זה רע? שיגרה זה טוב. טוב מאוד. חודשיים יציאה מהשיגרה - זה רע!\nתנוחו. עד החופש הבא."}
{"article_id": "0,7340,L-4221806,00.html", "header_title": "\"כשילד נולד את מפסיקה להיות חופשיה\"", "full_text": "הי מותק,\nאני כותבת לך כי את אמא חדשה ואני לא. קצת לא מאמינה שאני כבר לא שם. זוכרת את הימים בהם היו ניסים קטנים בכל יום, זוכרת את הבועה המבורכת של האימהות החדשה, זוכרת איך קיוויתי שלא להגיע למקום של האימהות הוותיקות, המשופשפות, הקצת ציניות. כותבת לך כדי לא לאבד את הנס, וגם כדי שתדעי קצת מה צפוי בהמשך הדרך.\nרוצה לומר לך, את בטח יודעת, שכשילד נולד את מפסיקה להיות חופשיה. את מכירה את האימרה שללדת ילד זה מעשה אמיץ, כי את מניחה ללב שלך להסתובב מחוץ לגופך? זה בדיוק ככה. החופש שהולך ממך הוא החופש לא לפחד על מישהו אחר, החופש לדאוג רק למה שבתחום יכולתך, החופש לא לכאוב כל כך, הכאב שהוא הבבואה של האושר הגדול ושל הנס.\nלא מספרים לנו על הכאב הזה. ואם היו מספרים, היינו מבינות? היינו מאמינות? ישנן תחושות שהן תחושות בלבד, ככל שננסה לאלף אותן להגיון, כך הן יהפכו חזקות ועוצמתיות יותר. נולד לך ילד? מזל טוב. יחד איתו נולד גם פחד. את אמורה לגדל את שניהם, בהצלחה.\nיחד עם החופש הולכת מאיתנו העצמאות. התינוק שלנו לא עצמאי וגם אנחנו לא, נזרקות באחת למציאות חדשה ובלתי נתפשת, בה אנחנו מתאמות עם אבא מתי הולכים לשירותים. העצמאות הכה בסיסית של לישון כשעייפים ולאכול כשרעבים ולהישבר כשנשברים היא כבר לא אופציה. אנחנו אימהות. לא היינו עושות שום דבר אחרת, אבל זה קשה, קשה מאוד.\nואני רוצה להגיד לך שמתי שהוא, העצמאות חוזרת. כן, העצמאות הזאת, שהיא האחות הקטנה והמחונכת של החופש, חוזרת הביתה, לאט ובהיסוס. חושבת שלכל הורה יש את הרגעים האלו, ההבנות הקטנות שהנה פה השתחררנו, פה היתה גדילה, פה יש רווחה מסויימת, פה חזרנו קצת, קצת, לעצמנו שהכרנו לפני המפץ הגדול של ההורות.\nכמו בפעם הראשונה בה הילד נשאר בגן, ואת יוצאת החוצה ומחלחלת בך ההבנה שאת יכולה לעשות כל מה שאת רוצה. אמנם לחצי שעה, אמנם כל מה שאת רוצה הוא לשבת מאחורי הגדר ולשמוע שהילד שלך הפסיק לבכות, אבל את לבד. לבד. איזו מילה משכרת.\nכמו הפעם הראשונה בה כל ילדיך הולכים למוסדות חינוך, ואת מגיעה לשעה שמונה בבוקר (שנראית כמו שמונה בצהרים) בהכרה שחייך שוב בידייך. את הולכת לעבוד, את הולכת ללמוד, את הולכת לנוח. לא משנה מה - העיקר הוא שזו את. כבר שכחת שיש \"את\" ולא רק אמא, אמא של.\nעוד יום עצמאות מגיע כשהילד הגדול באמת גדול והוא יכול לשמור בבית על אחיו הקטנים. את עומדת בפתח הבית, אומרת שלום ויוצאת. לבדך. ניצרי את הרגע. בלי סל קל שנחבט לך ברגל תוך כדי הליכה, בלי עגלה ששוקלת עשרה קילו, בלי תיק ששוקל עשרים. רק את, והידיים שלך נטולות ילדים ומידניות ומגבונים והחולצה שלך נשארת נקייה. וזו כמעט הרגשה של חופש אבל לא, כי הלב שלך נשאר בבית יחד איתם, את לא חופשיה באמת.\nאבל את עצמאית יותר ויותר. לאט לאט את מתחילה להרגיש שזה בסדר, הם יכולים כבר בלעדייך.\nכמה שנים אחרי, והמשפחה שהקמת רצה קדימה. העצמאות יושבת אצלך בסלון עם רגליים על השולחן ומחייכת בכל פעם בה הילדים עושים משהו חדש לבד. אלה השנים בהן את שמה לב שתינוקות כבר לא עושים לך את זה. יום אחד את תקבלי לידיים תינוק ורוד ומושלם מעלות. את תחבקי אותו, ותרחרחי אותו בעונג, ו... כלום.\nאף לא טיפת חשק אחת לעוד תינוק משלך. את מבינה לראשונה שהתינוק הבא יהיה נכד, ושאת בדרך להיות אמא שלך. את קונה לבת שלך את החזיה הראשונה, ויושבת איתה לשיחה ההיא, וסופרת קמטים ראשונים במראה ומבינה שהזמן באמת רץ, ושכל הקלישאות נכונות.\nותהיה גם הפעם הראשונה בה תביני שהלב שמסרת לתינוק שלך הוחזר אליך בחזרה. עכשיו הוא גדול וחזק, ואת לא צריכה לדאוג לו יותר. הוא הולך כבר עם לב משלו, וחלקו חסום בפניך, וזה בסדר גמור. את כבר לא דואגת. כמעט.\nוהכמעט הזה הוא הרווח שבין כל העצמאות שהשגת לך מחדש, לבין החופש שאבד לתמיד. כי המשמעות של החופש היא לא להיות אמא, ולא להיות אמא היא אופציה שאת לא מוכנה לשמוע עליה. אמא זו את.\nורוצה לומר לך (וגם לי) לשמור על הפלא. לא להיכנע לעייפות של הגוף והרוח והנפש. תעצמי עיניים, תתחברי בשנייה אחת לפלא הגדול של הילד שלך. התינוק שלך נמצא שם בפנים, ואת של העבר, האמא העייפה והלומת האושר, גם את פה בפנים, במרחק נגיעה. תגעי בך ובו, ותחייכי. יום עצמאות שמח מותק."}
{"article_id": "0,7340,L-4217475,00.html", "header_title": "ילדים, מי רוצה צבעי מאכל לארוחת בוקר?", "full_text": "שש בבוקר, ושוועתי עולה מהמקלחת: \"אני לא מאמינה! החארות האלה!\".\n\"מה קרה?\" האיש שלי נבהל.\n\"כל הסבונים החדשים שקניתי? בכולם יש טרטזין!\".\nבשנים האחרונות הפכתי להיות דוקטור לענייני צבעי מאכל. מישהי מעצבנת כזאת, שמוציאה את העיניים על האותיות הקטנות, בודקת שלא מנסים להרעיל לה את הילד. כן, נוירוטי משהו, אני מסכימה, אם רק נתעלם מהעובדה הקטנה שמתחבאת בתחתית כל רשימת רכיבים, שאכן מרעילים לי את הילד. גם לכם. כל הזמן. עימדו על המשמר.\nטרטזין באוכל, וילו סנסט בקרם, וכחול במרשמלו ואדום בסבון של הידיים בשירותים. סבתא באה, והיא מביאה איתה עוגת שוקולד שנקנתה במאפיה בעלת שם. אני לא מבינה למה צריך להוסיף טרטזין לעוגה כל כך תמימה למראה, וסבתא לא מבינה למה אנחנו לא מוכנים לתת את העוגה לילדים. כולה עוגת שוקולד. עם קצת תוצרים של נפט.\nצבעי מאכל רעילים לעולם לא עוזבים את הגוף, רק הולכים ומצטברים בו עד לרגע בו אנו מגלגלים עיניים ומשתאים למה כל הילדים היפראקטיביים וכל המבוגרים חוטפים סרטן. אני לא הולכת לפתוח פה חזית מדעית, כי מדענית אני לא, אבל אמא אני כן.\n.\n\t אז את כל האדום-צהוב-כחול הזה אנחנו לא מכניסים הביתה. מוקע אצלנו מחמת הגדר, כמו שאומר אב הבית. למה לשחק בבריאות של הילדים?\nצבעי מאכל הם טריק מלוכלך, כי הצבעים האלו אמנם הוכרו כמסוכנים, אבל יש אישור מתנוסס של משרד הבריאות. אני לא יודעת איך קורה שצבעים כאלה נכנסים באישור לאוכל של הילדים שלנו - אבל בגלל שאני לא יודעת, אז אני לא קונה.\nעד שאני נופלת וכן קונה. לרגע אחד משחקת את המשחק של האמא המגניבה שלעולם לא אהיה, האמא שלא מסתובבת עם טבלת רעלים מקופלת בארנק. אני עומדת בסופר בערב אביבי ומרחרחת סבונים יפים לבת שלי, מאמינה לרגע שאני קונה סחלבים ושושנים, לא בודקת את הרשימה הארוכה להבהיל של המספרים המקרוסקופיים מאחורי התמונה. תמונות זה כיף, מספרים זה רע. ועכשיו במקלחת אני צריכה לשפוך את כל הירוק הטרופי והכחול הקריר והורוד הרומנטי הזה. למרות שאני נורא רוצה להאמין, מסתבר שאין באמת סחלבים פה, אבל טרטזין יש גם יש.\nמשרד הבריאות שלנו מיישר קו עם התקן האמריקאי, המחמיר פחות, ולא עם התקן האירופי, המחמיר יותר. מוכרים פה מוצרים שבאירופה לא מוכרים, וכך אנו מגלים לאחר שנה של צריכת דגני בוקר תוצרת חו\"ל שהם מכילים... ניחשתם נכון - טרטזין. וויכוח של שנה שלמה בינינו מה הילד יותר אוהב, את הסוג עם הקינמון או הסוג הרגיל, עד שגילינו שבעצם זה לא משנה, כי בסוג הרגיל יש טרטזין. ולא, לא חשבנו לבדוק באותיות הקטנות, כי את כספי הטרטזין שלהם משקיעים היצרנים בתבונה במיתוג מעולה שגורם לנו לקנות את הדימוי הבריאותי, ולא לפשפש בציציות. אכלנו אותה - ואכלנו אותה בגדול.\nואם אני נשמעת כועסת, זה רק בגלל שאני כועסת. כי הילדים הרכים שלי ושלכם אוכלים חומרים שנחשבים למסוכנים ביותר, כאלו שבחו\"ל כבר לא מוכרים יותר. אז מייצרים אותו שם ושולחים אותנו אלינו, ללבנט המזיע. אני לא יודעת על מי אני כועסת יותר, על החברות או על משרד הבריאות שלנו, שלכאורה מכשיר פה שרצים על ימין ועל שמאל.\nועוד לא אמרתי כלום על הסופרמרקטים, שמחזיקים צבע מאכל על מקל בשלושה צבעים ליד כל קופה ובהשג כל יד תינוקית חומדת.\nכל הורה יודע כמה קשה לעשות קניות עם ילדים קטנים, כמה קשה לחכות בקופה, כמה מתבקש, כשאת ביד אחת אורזת מוצרים וביד השניה מונעת מילדך לקפוץ באנג'י, לקטוף לילד סוכריה כזאת, עם פרופלור חמוד ודמות של דיסני, צבועה בפחם צבעוני וזוהר.\n\"ומה אנחנו אכלנו?\", שואל אותי חבר ותיק. \"כל המרמלדות האלה במכולת, מה הן היו?\".\nואני יודעת. יודעת שאי אפשר להיות הסטריים כל הזמן, אי אפשר להיות טהרנים כל כך, אבל לא יכולה. לא יכולה לתת את זה. לא לתינוקות שלי.\nואז הילד השלישי שלי מפתח תאווה בריאה לממתקי הקוקוס של הסופר ואני קונה לו בשמחה. עד שאני מגלה שגם הקוקוס, זה עם האדום מסביב, הוא לא בדיוק תמציות פטל הרים אורגני. ולמרבית התסכול גם הקוקוס הלבן מכיל צבעים, לכי תביני. ומאז אין גם קוקוס. אמא מפחדת."}
{"article_id": "0,7340,L-4148624,00.html", "header_title": "האבא חובש קרבי: הציל את חיי בנו הפעוט שנחתך", "full_text": "\"הבן שלי שכב מולי, ממרר בבכי, מדמם ונאנק מכאבים‭,\"‬ מספר ליאור הרבטר ‭(36)‬ על רגע פציעתו הקשה של בנו הפעוט אורי, רק בן שנתיים ושלושה חודשים. \"הבנתי שלמרות המראה הקשה אני חייב להתעשת - ומהר‭.\"‬\nכמה דקות לפני כן, בשעה שבני המשפחה מהיישוב בני ציון ביקרו את קרוביהם ברעננה בשבת האחרונה, החליק אגרטל זכוכית גדול מאחד המדפים הגבוהים והתנפץ על הרצפה. אחד השברים פגע באורי הקטן, והוא נחתך בצורה קשה בעורק בצידו הימני של צווארו.\nהאב ליאור, חובש קרבי ביחידה מובחרת, הבין מיד את חומרת המצב. הוא צעק לאשתו להזמין בדחיפות אמבולנס והחל לטפל בילד הפצוע.\n\"הבנתי שחייבים לסייע לאורי ושכל דקה חשובה‭,\"‬ הוא אומר. \"באמצעות שתי אצבעות הצלחתי לעצור מעט את הדימום. לחצתי על העורק במשך דקות ארוכות ומנעתי מהדם להמשיך לפרוץ החוצה‭.\"‬\nבשל הדחיפות החליטו בני הזוג לא להמתין לאמבולנס ומיהרו במכוניתם אל בית-החולים מאיר בכפר-סבא. האם נהגה, והאב החזיק את אורי והמשיך במאמציו לעצור את הדימום. \"הנסיעה הייתה מאוד קצרה, עניין של כמה דקות, אבל הדם המשיך לצאת במהירות החוצה. ניסיתי להמשיך ללחוץ בנקודות שונות כדי לעצור את הדימום, עד שהגענו לבית-החולים, שם הכניסו את אורי בדחיפות לניתוח\". ‬\nבבית-החולים הובהר לליאור כי הטיפול הראשוני שהעניק לבנו הפעוט הציל את חייו. \"בלי התושייה של האב המצב יכול היה להיות מסובך הרבה יותר‭,\"‬ הסביר אתמול ד\"ר יוסף בן-ארי, מנהל המחלקה לטיפול נמרץ בבית-החולים מאיר. \"האב הצליח לתפקד במהירות למרות המצב הקשה, לחץ על העורק, עצר במעט את הדימום ומנע סיבוכים קשים יותר‭.\"‬\nאל בית-החולים הוקפצו רופאים בכירים כדי לסייע בניתוח המורכב שנערך לאורי. \"הקפצנו כוננים ורופאים בכירים מומחים לכלי דם, מרדימים, מנהלי כירורגיה בכירים‭,\"‬ סיפר ד\"ר בן-ארי. \"כולם הגיעו בדחיפות מהבית כדי להציל את הילד‭.\"‬\nבניתוח המורכב הצליחו הרופאים לעצור את ה\nהחמור בעורק הצוואר של אורי וגם לתפור בזהירות את בלוטת הרוק שנפגעה. \"מצבו של אורי מתייצב‭,\"‬ הוסיף ד\"ר בן ארי. \"הוא עדיין במחלקה לטיפול נמרץ, אבל מצבו יהיה בסדר. הוא מתחיל אט-אט לנשום בכוחות עצמו, וההורים יכולים לנשום מעט לרווחה\".\n\"זה היה דחף מהיר של חובש ביחידה קרבית, שמבין שאין הרבה זמן וחייבים ומהר לעצור את הדימום. אבל בלי הסיוע המהיר של רופאי בית-החולים מאיר אורי לא היה נושם היום בכוחות עצמו‭,\"‬ אמרו אתמול בני המשפחה בחיוך של הקלה ליד מיטתו של אורי בבית-החולים. \"הרופאים הגיעו מהבית כדי לסייע לנו להציל אותו, ואנו תקווה שמצבו ישתפר במהלך הימים הקרובים הודות לטיפול המסור שהוא קיבל\"."}
{"article_id": "0,7340,L-4267697,00.html", "header_title": "זהירות, זמבורה! השיטה שעושקת הורים בחופש", "full_text": "אז הלכנו הלאה, והגענו לאולם רחב ידיים בו שלטה ברמה קפיטריה מפחידת מחירים ולצידה דוכני מזכרות ב-20 שקלים החתיכה. בפינה אכן עמדה לה בשקט פינת יצירה. ערימת דפים וטושים גם. בחינם. היינו הולכים לצייר אם לא היינו צריכים לעמוד בתור בשביל זה, ואם לא היינו יוצאים מהבית כדי לעשות עוד דברים למעט ציור. התיישבנו באפיסת כוחות בספסלים להורים, מפליא כמה ספסלים יש פתאום ליד הקפיטריה, וגנחנו עמוקות.\n\"פינת יצירה עלאק\", אמר האבא של הילדים שלי. \"פינת יצירת כסף, זה מה שזה\".\nוזה, גבירותי ורבותי, הרגע בו הבנו שזומברנו. לא רק הבנו, גם כאבנו. בדוך ובסיבובים.\nהזמבורה היא כל דבר שאתם חושבים שהוא נחמד מאוד לילדים, ובפועל אתם מגלים שמדובר במשהו שהוא נחמד מאוד לבעלי המניות. שילמתם ממיטב כספכם כדי להיכנס וכשניכנסתם גיליתם שזו הייתה רק מקדמה. שילמתם ממיטב כספכם רק כדי לקבל את הזכות הארורה להתחיל ולשלם יותר, מיד ובנפרד.\nועכשיו, כשיש לכם את הזכות הזאת, אתם יכולים לממש אותה ולקנות מזכרות מהארוע, מזון מעובד מהאירוע, חולצות מודפסות מהאירוע וערכות יצירה מהאירוע, או שאתם יכולים לשמור את ארנקכם בכיסכם, אבל אז תאלצו להעביר את רוב האירוע בהסברים חינוכיים לילד למה לא נקנה כובע ב-40 שקלים ולמה לא נשלם 30 שקלים לכוס פופקורן. כיף כבר לא יהיה כאן.\nאם כרטיס לזמבורה עולה המון, זוהי כנראה זמבורה. אם מציעים לכם הנחות דרך ועדי עובדים, זו זמבורה. אם אתם עומדים בתור עם המון הורים מזיעים אחרים כדי להיכנס, זאת זמבורה מארץ הזמבורות. אם תור הכניסה הוא רק הבקרוב של התורים הפנימיים לכל דבר אפשרי, זמבור זומברתם, ידידיי.\nואם אתם עומדים בתור ומזיעים המון ומביטים בערגה על בית הקפה שממול ואז אתם תופסים את ההורים האחרים מגניבים מבטים גם כן? אני אתן לכם רמז - לכו עם הלב.\nלילדים יש ראייה נפלאה של ההווה וחוסר מודעות מתוק ומבורך לעבר ולעתיד. זו הסיבה שבגינה הם מתעקשים לבחור במתקן עם התור הכי ארוך, זו הסיבה שבגינה הם מתעקשים לעמוד חצי שעה היכן שמיציתם לאחר חצי דקה, ולחוות את הרגע.\nלרגע אתם מתעצבנים: כמה זמן אפשר לעמוד פה ולחוות את הרגע? כמה טיפות זיעה עוד תגלושנה לכם במורד הגב? ואז אתם נזכרים שהכל בשביל האוצרות הקטנים שלכם, הכל בשביל לראות את חיוך הפליאה על פניהם, ואתם נכנעים, סופגים בשקט את החום והלחות והעייפות. הילד נהנה. זה מה שחשוב. נעשה בשביל זה את הכל.\nחוץ מגלידה ב-17 שקל. אתה השתגעת? גלידה ב-17 שקל? ויש לך עוד שני אחים! בוא, נחפש משהו אחר.\nאז אפשר כמובן להישאר בבית ולאפות עוגיות, או ללכת לבריכה, או כל דבר שיגרתי אחר. אבל יש משהו במהות שלנו, בתרבות שלנו,\nשגורם לנו להרגיש לא מספיק משקיענים אם אנחנו מסתפקים בשיגרה ולא מפוצצים אותה, כמו גם את מיטב כספנו, על אירועי זמבורה מזדמנים. כי כל הילדים כבר היו. וכל הכיתה נסעה. ולמה רק אנחנו בבית? ולמה שהילד שלי לא יחווה ויראה עולם?\nכשהשאלות האלה עולות אצלי אני מזכירה לעצמי את הפסטיגל האחרון בחיי: החניתי במשך חצי שעה, עמדתי בתור לכניסה חצי שעה נוספת. אחר כך הכניסו אותנו למין מכלאה, בחיי שמכלאה, בה היו המון דברים מטוגנים והמון חרבות אור שנשברו דקה לאחר שנקנו, ואחר כך ההופעה העילגת שבכלל לא שמענו, ומהמעט ששמענו טוב שכך. בזה אני נזכרת כשחופרים לי באונת יסורי המצפון, כי להרגיש כל כך מטופשת ומרוקנת ומאוכזבת אני לא רוצה להרגיש שוב.\nאז מה אני כן רוצה? אני רוצה להראות לילדים שלי מהם הדברים החשובים בחיים. אני רוצה ללמוד מהילדים שלי מהם הדברים החשובים באמת. רוצה לשכוח את כל הפסטיבלים ולהתמקד בזיכרון אחד מתוק, ילדתי בת השנתיים שוכבת על החוף בלילה זרוע כוכבים, מביטה לשמיים השחורים ולנצנוצי הכסף מסביב וממלמלת לעצמה: \"איזה יופי, איזה כיף\"."}
{"article_id": "0,7340,L-4082450,00.html", "header_title": "כמה שווה תעודת סוף שנה טובה?", "full_text": "בעוד מספר ימים תלמידי בית הספר יקבלו\nסוף שנה, המסכמת את שנת הלימודים הנוכחית. מסיבה כלשהי המילה \"תעודה\", בהקשר של בית הספר, מכניסה הורים וילדים לאווירה של כוננות. אנחנו, וגם הילדים שלנו, מייחסים הרבה מאוד משמעות למסמך הזה - גם כשהוא משמח ובוודאי כשהוא לא.\nהאמת, אפשר להבין זאת. הילדים מרגישים שהתעודה נותנת להם ציון ואומרת מה הם שווים. היא מכמתת את היכולות שלהם, את ההישגים, ובאופן טבעי מה שמאוד חשוב להם זו ההשוואה של ציוניהם לאלו של חבריהם. מתוך כך, פעמים רבות, נבנה המדרג - מי ב'קבוצת השווים' שווה יותר ומי פחות.\nגם אותנו, ההורים, הנושא הזה מאוד מעסיק. במידה רבה התעודה היא גם ציון עבורנו. כהורים אנחנו רואים בילדים שלנו המשכיות של עצמנו. הם מייצגים אותנו בעולם. ולכן, כשהילד שלנו מצליח אנחנו זוקפים קומתנו בגאווה: \"ברור! הילד של אימא/אבא שלו!\" ושואפים לקרבנו\nאת התשואות בהנאה מרובה. הנה חברו להם יחד הגנים המשובחים, החינוך המוקפד, ההשקעה המדהימה שלנו ולהלן התוצאות המתבקשות מאליהן. אנו מציגים לראווה את התעודה המצויינת ומשוויצים באוזני כל מי שרק מוכן לשמוע על הציונים הנפלאים וההערכות המרגשות.\nלעומת זאת, כשהילד שלנו נכשל או מועד אנחנו לוקחים זאת ככישלון אישי. זה פוגע בנו, מעליב ומקומם אותנו, נכנס מיד ל\"בטן הרכה\" שלנו. אנחנו מרגישים מובסים, מאוכזבים, דאוגים ולא פעם זה בא לידי ביטוי בכעס כלפי הילד.\nנשמע לכם מוכר? אני בטוחה שכן. זה קורה בכל בית, בכל שנה מחדש - לפחות פעמיים בשנה. אז הנה כמה דברים שכדאי לזכור בבואכם להתמודד עם קבלת התעודות:\nהאם התעודה אומרת מיהו הילד שלכם וכמה הוא שווה או שהיא מצביעה על רמת ההשקעה שלו בחודשים האחרונים, רמת המוטיבציה, הכישורים הטבעיים, יכולת ההתמודדות שלו עם חומר חדש ומיומנויות הלמידה שלו'? חשוב לעשות את ההבחנה הזו ולבודד מתוך התמונה הגדולה את מרכיביה, להתייחס בפרופורציה לכל אחד מהם בנפרד ולתת מענה הולם ומתאים.\nההתייחסות הראשונה שלנו תמיד צריכה להיות קודם כל לציונים הטובים ולמקצועות בהם הילד הצליח. בין אם אלו התחומים החזקים שלו, היכולות והכישורים המיוחדים לו, ובין אם מדובר במקצוע בו הוא השתדל יותר השנה. כשאנחנו מתחילים ממקום של חיזוקים והוקרות, כשזה ה\"מצע\" להמשך, נוכל בשלב הבא להתייחס גם לחלקים הפחות \"מרנינים\" של התעודה והילד עדיין ישתף איתנו פעולה.\nגם אם מדובר בציון בינוני, כשמדובר במקצוע שהילד מאוד מתקשה בו ועד עתה הוא נכשל שוב ושוב בהתמודדות עימו - ציון בינוני הוא מעולה. מבחינת הילד זה ציון נהדר - וכך זה צריך להיות גם עבורכם. חשוב מאוד לשים לב ולא ליפול למלכודת ההשוואה בינו לבין אחותו או אחיו, שהם, מה לעשות, ממש אלופים בתחום הזה או מצטיינים בכלל.\nחשוב מאוד לבדוק ולהתייחס לכל התהליך שהילד עובר. האם הוא משתדל ועושה מאמצים? כמובן שגם כאן צריך לקחת בחשבון מי הילד ולבדוק זאת ביחס אליו בלבד.\nפעמים רבות יש קושי אמיתי שמעכב ומכביד על הילד. במקרים אחרים מדובר במקצוע שקשה לו במיוחד, ובכל זאת הוא עושה כמיטב יכולתו -גם אם לא תמיד וגם אם זה רק באופן חלקי. כשאנחנו מתייחסים לדרך ומציינים זאת בקול רם אין שמח ממנו שאנחנו, למרות הכול, רואים אותו ומעריכים את עשייתו. זה בהחלט מגביר בו את הרצון להמשיך ולהשתדל. יש לו בשביל מה.\nמי קיבל תעודה, אתם או הילד שלכם? את היכולות וההישגים של מי התעודה הזו באה להעריך? כאמור, לא פעם יש בלבול ו'התערבבות' בין ההורים לילד. שימו לב לכך ועשו את המובחנות המתבקשת. יש לכם השפעה ומעורבות, כמובן. יחד עם זאת לילד שלכם יש גם קיום עצמאי ונפרד מכם וחשוב לשמור על זה. כשתצליחו לקיים את הנפרדות הזאת תוכלו להיות שם באמת עבור הילד שלכם.\nגם אם אתם הייתם מצטיינים במקצועות מסויימים, למשל המקצועות ההומניים, מומלץ לחסוך מהילדים אמירות בנוסח: \"מה הסיפור הגדול להצליח בספרות? 'כולה' לקרוא את הסיפור ולמרוח כמה דפים במבחן! קלי קלות!\". אז זהו, שלילד שלכם זה לא פשוט כל כך - הוא לא אתם. אין לו את היכולת שהייתה לכם והכישורים שלו נמצאים מן הסתם במחוזות אחרים. האמירות האלה מעבירות מסר מזלזל ובשורה התחתונה מכחידות כל מוטיבציה.\nחשוב מאוד שנבדוק עם איך נראית לו תמונת המצב שלו בבית הספר: האם הוא אוהב את מה שהוא רואה? האם הוא חושב שהתעודה אכן משקפת את יכולותיו? ממה הוא מרוצה וממה פחות? האם הוא יכול לראות קשר בין רמת ההשקעה שלו לבין הציון? מה עוד הוא יכול לעשות בשנה הבאה? מה הוא רוצה לשנות?\nכשאנחנו מתייחסים לנושא הלימודים כמשימה הנמצאת בתחום אחריותו של הילד ומבררים איתו (מתוך התעניינות אמיתית ולא כביקורת ושיפוט) נקודות חשובות אלו, הוא יוכל להגיע לתובנות ולהחלטות אופרטיביות ועצמאיות לגבי ההמשך.\nהאם ידעתם שזהו מצבו של הילד בלימודים? האם אתם בתמונה? התעודה מהווה עבורנו הזדמנות לבדוק עד כמה אנחנו אכן בעניינים, עד כמה אנחנו שותפים ומתעניינים במה שקורה בתחום הלימודי. רק זכרו: מעורבים ומתערבים אלו שני דברים שונים לגמרי. חשוב לבדוק עם הילד האם הוא צריך איזושהי עזרה ובמה אנחנו יכולים לסייע לו בהמשך. אנחנו מסייעים לו, אבל הוא 'אחראי–על' של העסק.\nהאם נכון לתגמל על תעודה טובה ואם כן באיזה אופן וכמה? האם התגמול יהיה זהה לכל הילדים? ולמה בכלל נחשבת לתעודה טובה? אם אנחנו מסכימים שהלימודים הם של הילד ובאחריותו התגמול הכי גדול בשבילו היא התעודה הטובה עצמה. הוכחה חד-משמעית,\nשחור על גבי לבן, שהוא שווה, בעל יכולת, מוערך ומצליח. אין מתנה בעולם שתשווה לזה. אנחנו יכולים לשמוח בשמחתו, להוסיף מילים חמות ומעריכות, וזה מצויין. אך כשהורה מתגמל במתנה גדולה, ובוודאי כשמדובר בכסף, המסר שעובר הוא \"זו התמורה האמיתית למאמץ - הפרס החומרי המחכה בקצה הדרך\".\nבנוסף לכך הוא אומר לילד \"אתה לומד בשבילי, ההורה. בשביל שאני אהיה מרוצה\". בעייתי קצת, לא? בדרך זו אנחנו מפספסים את העיקר ושוכחים מה המטרה שלנו בכל הסיפור הזה של הלימודים, מה אנחנו רוצים שהילד שלנו ישיג. כמובן שכשהילדים מצליחים כולנו שמחים וטובי לב ומרגישים צורך לציין זאת. מה דעתכם לעשות זאת בטיול משפחתי או ארוחה חגיגית המציינת את סיומה המוצלח של השנה? גם מתגמל וגם מעמיק ומשדרג את ה'ביחד המשפחתי'.\nגם אם הוא לא כל כך הצליח בתנ\"ך, או אפילו נכשל בחשבון, אני מבטיחה לכם שיש בו הרבה מרכיבים אחרים מצויינים ומופלאים. את חלקם אולי עוד לא גיליתם, או קשה לכם לראותם כרגע מעבר לגיליון הציונים שבידכם. אז הנה, זה הרגע לבדוק: במה הוא עוד מוכשר? איך הוא כחבר? איך הוא כפרטנר לטיול? האם יש לו כישורים שלא נלמדים ונמדדים בבית ספר כמו חוש טכני טוב, חוש הומור, יצירתיות, תושייה, אכפתיות, רגישות לזולת? כל אלה חשובים לא פחות, ואולי אף יותר. זה לא אומר שלא צריך לשפר את המצב בבית הספר, אבל בואו נזכור ונזכיר (לעצמנו ולילדים שלנו) גם את החלקים המשמעותיים האלו."}
{"article_id": "0,7340,L-4204067,00.html", "header_title": "\"מה את רוצה? הייתי עם הילדים\"", "full_text": "רק לפני שבוע חל לו יום האישה ואני מנסה, בחיי שאני מנסה, לעבור למאה ה-21 ולהאמין בכל לבי הקטן והקר שנשים וגברים אכן שווים ביכולותיהם. אם לזנוח את הפוליטקלי קורקט, התהיה האמיתית שלי היא האם גברים באמת שווים לנו. מי שחושבת שכן מוזמנת לבדוק מה יקרה אם נעזוב אותם בבית מלא זאטוטים ונצא לנו בדהרה אל האופק.\nהתשובה העגומה היא, כמובן, שלא יקרה כלום.\nכי כשאמא בבית, הכל מתקתק: הכביסות מסתובבות במכונה בזמן שהילדים מכינים שיעורים והולכים לחוגים. ארוחת הערב קורית בזמן והטלפונים נעשים.\nכשאבא בבית, הכל בהקפאה. הוא עם הילדים עכשיו, וכל מה שמסביב? פשוט לא קורה. הכל נשאר בדיוק כפי שהיה, בלגן וכלים ושיעורים לא עשויים והררי כביסה, כי הגבר הממוצע לא מסוגל להרים כפית בעודו טמון עמוק בפרוייקט ה\"השארת אותי עם הילדים, אז אני עם הילדים עכשיו\". וכל השאר? יחכה לך שתחזרי.\nמתה על גברים. אפילו נשואה לאחד הטובים שבהם. ובכל זאת. הגברים שאני זכיתי להכיר נופלים בסעיף שמביא לחברותיי ולי את הסעיף. מהו הסעיף שמביא לנו את הסעיף? שלוש מילים קצרות: \"הייתי עם הילדים\", ותו לא, וזהו זה, ואיך אפשר לעשות עוד משהו. בכל זאת, היינו עם הילדים, לא?\nאין ספק, כשהגברים שלנו עם הילדים, שמש בגבעון דום. הגשם לא יורד, הכיור לא מתמלא ואי אפשר, פשוט אי אפשר, לעשות כלום. הם עם הילדים עכשיו, רק איתם, וכמובן גם עם התחנה ההיא בטלוויזיה, זו עם הכדורגל. כי זה לא שהם חוקרים גלקסיות, כשהם עם הילדים עכשיו. זה לא שהם מכינים ניסוי ביתי בכימיה. זה לא שהם עושים חורף קיץ וצובעים בצוותא את הקיר המקושקש. הם גם לא עושים ספורט. אבל הם רואים ספורט, כי הם עם הילדים, רצוי ברביצה, רצוי בשכיבה, רצוי על הספה ורצוי מול הטלוויזיה. ואל תפריעו, כי הם עם הילדים עכשיו.\nישנה תיאוריה שטוענת שמקור העניין ביולוגי. נשים יכולות לעשות כמה דברים במקביל, וגברים לא. נשים יכולות לעבוד, לתחזק בית ולשחק במקביל ארץ עיר, וגברים, ברגע שהם שוהים עם הילדים, נו, הם עם הילדים. ובכן, אני רוצה להגיד לכם שאין לי ספק שמקור הבעיה אינו ביולוגי כלל. אני גם מנחשת שמאחורי המחקרים עומדים גברים שיש להם סיבה טובה לטעון שמדובר בהבדלים ביולוגיים, כי אם הם יגידו אחרת, אנחנו עוד עלולות לדרוש מהם להתחיל לבצע כמה דברים בבת אחת. למשל, גם לפתוח את דלת הארון וגם לסגור אותה (קושי גברי ידוע. הם יכולים או לסגור או לפתוח, ביחד זה קשה). למשל, גם לעשות קניות וגם להניח אותן במקום. למשל, גם להיות עם הילדים וגם לעשות דברים בבית (ולא, צפייה בטלוויזיה לא נחשבת עשייה, גם לא צפייה בספורט).\nאז חוסר היכולת הגברית (הממוצעת, תרגיעו!) לחלוקת קשב מקורו בחוסר תרגול בלבד. איך אני יודעת את זה? כי גם אנחנו היינו שם, ואז למדנו לחלק את הקשב כאמצעי הישרדותי החיוני לשפיותנו. תיזכרו רגע בימי ה\"אני עם הילד והס לנשום\" שלנו. היינו כך בילד הראשון.\nאני עוד זוכרת בחצי ערגה-חצי בושה את טקסי האמבטיה וההשכבה המורכבים והמושקעים שלנו.\nאבל אז נולד הילד השני והכל התמוטט לנו על הראש. כי אם בילד הראשון את לומדת לעשות הכל כשהוא ישן (וכאן הולכת לה לאבדון עצת הסבתות הכה נבונה, שתלכי לישון כשהוא ישן) אז עם הילד השני את לומדת לעשות הכל כשהוא ער, כי פשוט אין לך יותר ברירה.\nומכיוון שברוב הבתים בישראל יש לאימהות יותר שעות הורות מאשר לאבות, יש לנו גם יותר שעות שפשוף במקצוע. ומכיון שרובנו חולות שליטה ברמה זו או אחרת, אנחנו מתקשות לתת לגבר הבית את מקומו בהורות השוטפת. כי בזמן שהוא רוכש לו את הניסיון הוא ממלא את הבית בריח של טונה, והילדים נשארים רעבים, ואת היא זו שצריכה לעשות הכל נכון מהתחלה. וכך סובב לו הגלגל בין אמא שמתעצבנת מתפקודו של אבא, לבין אבא שמתעצבן מביקורתיותה של אמא, וכאן, אני מודה בצער, כולנו צודקים."}
{"article_id": "0,7340,L-4180605,00.html", "header_title": "הכנסת 3 ילדים לאוטו ב-5 דקות? קבלי מדליה", "full_text": "שנים שאני מחכה לאולימפיאדת אימהות, המקום שיתן כבוד לענפים הספורטיביים שאנו טובות בהם באמת. ספורט אימהות הוא ספורט שכרגיל אין עליו קרדיט, הוא לא יוצר גוף חטוב במיוחד, אבל הוא ספורט לכל דבר. לראיה, ראו כמה אנו מותשות בסוף היום.\nאז למה שנחכה למשאית עם המדליות? בואו נביא אותה בעצמנו! הנה האליפויות שלנו, הנה מה שאנו עושות בלי לספור בכלל, ואפילו ביד אחת, כמו במקצה הספורטיבי הבא:\nאל תטעו בנו, בטטות אימהיות רכרוכיות שכמונו. אנחנו חזקות נורא. הנה, מששו את השריר ביד. לא, לא ביד הזאת, ביד השנייה. שוורצנגר, נכון?\nמסתבר שאימהות רבות מסתובבות רופסות שרירים - חוץ מאשר השרירים של היד שמרימה את התינוק. שמה? שרירי ברזל. מכונית אנחנו יכולות להרים ביד הזאת. אנחנו מתחילות בקטנה, שלושה-ארבעה קילוגרם, ולאט לאט אנחנו מוסיפות משקל. כלומר התינוק. עוד שנתיים והיד הזאת תחזיק פילון במשקל 15 קילו בלי למצמץ.\nאם נעביר בפתאומיות את הפיל הצעיר לידי אבא או דודה או סבתא, לא נבין למה הם קורסים בהפתעה. ביד השנייה, רק לשם האיזון, אנחנו בקושי יכולות להרים את החתול.\nכל אמא יודעת שברגע שהיא הופכת לאמא, הניידות הופכת לעניין הרבה פחות נוח. חסל סדר יציאות ספונטניות, וגודל\nאז הנה, באולימפיאדת האימהות הדמיונית שלי יש גם יש, וזה ענף ספורט שאני נותנת לו הרבה מאוד כבוד. אימהות, שאפו!\nספורט רב אתגרי הוא כל דבר שדורש ממך לעשות כמה דברים במקביל. ובניגוד לסברה הרווחת שאנו טובות בזה, הגיע הזמן לומר את האמת: אנחנו לא יותר טובות, אנחנו פשוט יותר מתורגלות.\nדוגמאות? בשפע: הנקה ביד אחת, בחישת עוגה ביד השנייה. קיפול כביסה עם שיעורי בית בתנ\"ך. עבודה במשרד ופתרון משברים ביתיים בשלט רחוק. קניות בסופר ומניעת הילד מלקפוץ ראש למקרר של החלב. מקלחות לילדים בשילוב החלפת מצעים ומריטת גבות. יו ניים איט, כל אחת והרב אתגריות שלה.\nוזה המקום שלי להוריד את הכובע בפני חברתי פ', שמגדלת ארבעה ילדים ועסק מהבית במה שנראה כמו הוקוס פוקוס של ממש. האם ייתכן שאנו מצמיחות יד נוספת על כל ילד? ככה בהחלט זה נראה!\nכמו ספורט רב אתגרי, אבל בתוספת קשב. לדוגמה, ניהול כמה שיחות עם כמה ילדים במקביל, כל אחת מהן בנושא אחר.\n\"אז מה את אומרת, שהורידו לך 10 נקודות?\"; \"אתה יכול להזמין את נעה, אין שום בעיה\"; \"לא, אי אפשר להדליק את ה-Wii עכשיו, אחיך רואה טלויזיה\"; \"למה את כועסת? את הגשת באיחור!\"; \"נעה בצהרון? אז תתקשר אחרי ארבע!\".\nבשלב מסויים סביר להניח שלפחות אחד מילדיך יתקומם ויטען שהוא היה קודם. מכיוון שאין שום דרך מדעית לבחון מי דיבר קודם כשכמה ילדים מדברים בבת אחת, העניין הזה יישאר בלתי פתיר, ואת תישארי עם כאב ראש.\nכי חלוקת קשב כזאת מותירה אותך עם הלשון בחוץ. זה כמו לשחק טניס מול שלושה שחקנים שמיידים בך שלושים כדורים, סקווש מילולי בתלת מימד.\nזהו הענף הקשה מכולם, למרות שהוא לא פיסי בכלל והשרירים היחידים הנדרשים פה הם שרירי הלב והרגש. להכיל את הכאב של הילד. להכיל את הבכי של התינוק. להכיל את האכזבה שהייתה בחוג. להכיל את מה שהטמבל ההוא אמר לו בהפסקה. להכיל את העייפות. להכיל את העצבנות. להכיל את השעמום. להכיל את החששות ולהכיל את הפחדים.\nואחרי שמכילים, לדעת מה לומר. ומה לא לומר. מתי הילד צריך אותך חמה ומעורבת, ומתי הוא זקוק לך שתהיי בטון, לא משנה שאת הכי נידפת ברוח מבפנים.\nבאולימפיאדת האימהות שלנו אנו בונות לעצמנו סיבולת לב אמא, מותחות את שרירי הרגש, מרחיבות כל יום קצת את גבולות ההכלה של הלב. שווה-שווה, אבל גם כואב."}
{"article_id": "0,7340,L-4190449,00.html", "header_title": "למי טוב יום לימודים ארוך בגנים? בטח לא לילדים", "full_text": "בעבר כתבתי פה על\nללא מתן זכות בחירה\n.\n\t אופק חדש הוא מהלך שמגובה בהמון נוצות חינוכיות יפות, אך הוא גובה מאיתנו משהו קטן וזניח: הזכות להחליט איך לגדל את הילד שלנו. תגובה אחת לטור ההוא הולכת איתי עד היום, זעקה של אמא שעובדת קשה: \"לא מתאים לך עוד חצי שעה ביום? חצי השעה הזאת בצהרים מצילה אותי!\".\nאין ספק שחצי השעה בצהרים מצילה הרבה מאוד הורים. אין ספק שכל הארכה של משך הגן וקיזוז בהוצאות הצהרון הם צורך אמיתי של הרבה מאוד הורים, שרצים עם הלשון בחוץ בין העבודה לבין הגן ובית הספר. אך האם טובת הילדים עומדת מאחורי הרפורמה הזאת? אני מסופקת.\nהרפורמה יצאה לדרך עם תכנון חסר ולקוי: הגנים עדיין לא מוכנים. הארוחה הנוספת נופלת יופי ברווח שבין הכיסאות, משרד החינוך מחכה שהרשויות המקומיות ירימו את הכפפה, ובינתיים הילדים מכרסמים עוגיות ומנקרים על הכיסאות במפגש. בניגוד לתכנונים לקויים בתחומים אחרים, כאן מדובר בפגיעה בתזונה ובשינה של ילדים רכים, לא פחות.\nאבל אם יורשה לי, העניין החשוב ביותר הוא לא הוויכוח על \"טעימת הצהריים\", בסקוויט מול פרי, אלא העניין\nהעקרוני הבא: מי מחליט מהו אורך יום הלימודים? מי מחליט שילדים בני שלוש צריכים יום לימודים ארוך? מי מחליט שלהורים אין זכות להחליט? ומי מבטיח לנו שההחלטה הבאה לא תאריך שרירותית את יום הלימודים בגנים עד שלוש? או ארבע? או חמש?\nנראה כאילו כל הארכת שעות הגן תתקבל בברכה. כולנו רצים באותו מירוץ, זקוקים לכל דקה נוספת שניתנת לנו. אבל למה בדיוק זקוקים הילדים? האם הם זקוקים לכל כך הרבה שעות גן? אנחנו יודעים שלא, גם משרד החינוך יודע שלא, ובכל זאת, זוהי המגמה.\nמשרד החינוך, כמתבקש משמו, אמור להיות הגוף המקצועי שאמון על טובת הילד מעל לכל: מעל טובת המשק הכלכלי, מעל טובת הסכמי השכר של הגננות, מעל טובתו של הממשל שפוזל לבחירות הבאות. התחושה המדכדכת היא שלא כך הוא. איפה שהוא בדרך, בין כל הניירות והסעיפים וההסכמים, משרד החינוך שכח את הילדים.\nאיפה באמת הילד, בתוך כל הרפורמה הזאת? הילד בגן עד שתיים. ואחר כך הוא בצהרון עד ארבע או חמש. הילד נשכח. שכחנו אותו, במירוץ שלנו היום יומי, שכחנו מה הוא צריך ומה טוב לו. אסתכן ואומר בוודאות: הילד צריך יותר בית - ופחות גן וצהרון. מי אומר? מי לא. שאלו כל איש מקצוע שלא מקבל כסף כדי לומר אחרת. ילדים צריכים יותר זמן בית.\nשימו נא לב למילים הבאות: איני אומרת שנשים צריכות לבלות את חייהן הבוגרים בגידול ילדים בבית. איני אומרת שנשים לא צריכות לעשות קריירה. איני אומרת שנשים וגברים שרואים לראשונה את ילדיהם בשעה חמש הם הורים רעים. אני לא רוצה בכלל לדבר על הורים, כי לטעמי הורות היא הדבר הכי קשה בעולם, וכל ביקורת שמכרסמת בה רק מחלישה אותנו, החלשים בלאו הכי. אז מה אני כן אומרת? אני אומרת משהו אחד, על הילדים. הם רוצים הביתה. הם צריכים הביתה.\nהצרה היא, כמובן, שהמערכת בה אנו חיים אינה מותאמת לבית ולמשפחה. בתרבות בה מקום העבודה מפרסם את עצמו כ\"בית\" ואת עובדיו כ\"משפחה\", בתרבות בה שואלים אותך אם אתה חולה כשאתה יוצא מהעבודה בחמש ומצפים ממך לגדל את ילדיך בסופי שבוע בלבד - אין יכולת ממשית לקיים חיי משפחה והצורך במסגרות נוספות רק הולך וגדל.\nאיך הולך השיר של גפן? \"אתמול בחמש אחר הצהרים הלכנו עם אמא למכולת ובדרך ראינו שהגן שלנו סגור\".\nאיזה שיר מקסים, איזה שיר תמים. כלום בו לא יכול היה להתקיים היום! בשעה חמש הגן לא סגור ואמא בעבודה. גם מכולת אין, יש קניון. אנחנו עובדים יותר ומקבלים מעט, רודפים אחר רמת חיים שרק דוהרת ונעלמת מאיתנו אל קו האופק. כמה שנעשה, זה פשוט לא מספיק.\nהקשר בין הארכת שעות הגן לבין הנורמה החברתית האיומה בה עובד טוב הוא עובד שלא סופר שעות, ברורה. הממשלה מעניקה לנו ברוב נדיבותה את היכולת להשתעבד יותר ולחיות פחות. זו לא רווחה סוציאלית, זה לא חינוך וזה לא צדק חברתי. זוהי חברה חולה, ואת מחיר החולי הילדים שלנו משלמים עכשיו, וכולנו נשלם אחר כך."}
{"article_id": "1,7340,L-3143672,00.html", "header_title": "צבעי מאכל: מכניסים נפט ופחם לאוכל שלך", "full_text": "האם הייתם נותנים לילדיכם לשתות נפט או לאכול פחם? מתברר שיש לא מעט צבעי מאכל שמתבססים על חומרים אלו. מתי לאחרונה עצרתם ושאלתם את עצמכם מה בעצם מקורו של הצבע האדום בקרטיב שקניתם לילדכם או בדגני הבוקר הצבעוניים שהוא כל כך אוהב?\nהשימוש בצבעי מאכל נפוץ מאוד בתעשיית המזון ויש לו היסטוריה ארוכה. ישנן עדויות לכך שעוד ביוון ורומי הקדומות 'צבעו' את היין (והיו אפילו מפקחים שתפקידם היה לבדוק אם הוסיפו צבע ליין), ואילו בימי הביניים 'צבעו' את הלחם והחמאה בחומרים שונים, חלקם מזיקים וחלקם מזיקים פחות.\nאבל רק בסוף המאה ה-18 התחילו להוסיף צבעי מאכל למזון באופן מסיבי יותר. כך, למשל, כדי להוסיף למלפפונים חמוצים גוון ירוק הוסיפו לו צבע שמכיל נחושת, לחמאה הוסיפו צבע צהבהב וכדומה. את הצבע הסינתטי הראשון MAUVE (סגלגל) המציא בשנת 1856 כימאי אנגלי בשם וויליאם פרקין. תחילה שימש הצבע לתעשיית הטקסטיל, ומאוחר יותר נעשה בו שימוש גם בתעשיית המזון. בשנת 1900 כבר היו בשימוש תעשיית המזון האמריקאית 80 צבעי מאכל, שזוקקו מתרכובות נפט וכונו DYES TAR COAL.\nכל צבע או פיגמנט כלשהו שמשפיע על המזון נקרא צבע מאכל. את צבעי המאכל מוסיפים למזון או למשקה כדי לתת להם גוון מפתה יותר ולמשוך את תשומת ליבו של הצרכן. צבעי המאכל מתחלקים לשלוש קבוצות: צבעי זפת הפחם, צבעי אזו וצבעים טבעיים, שמופקים מעצמות או רקמות של צמחים, בעלי חיים ומינרלים.\nאלה עשויים מנפט ומעניקים את הגוונים הצהובים, הכתומים והאדומים, שמייפים את המזון, או את הכהים יותר, כמו שחור, סגול, כחול וכדומה, שמכסים על פגמים במזון. אחד המרכיבים בצבעים האלה\nהוא בנזן (Benzene), שמוגדר על ידי משרד הבריאות כמסרטן ודאי בבני אדם. זיקוק נוסף של הנוזל הזה מפיק מספר חומרים, ביניהם גם צבעי מאכל. לעיתים משלבים בין תוצר הזיקוק לבין צבע מקבוצת האזו, ואז נוצר שילוב מזיק עוד יותר. שארית החומר, אגב, משמשת לזיפות גגות וכבישים.\nבקבוצה זו נכללים כמעט מחצית מצבעי המאכל המלאכותיים. אלה חומרים סינתטיים או טבעיים, שמסיסים במים ומכילים חנקן וחומצות חנקתיות, שנוצרים מרכיבי אזואיק דיאזו וחומרים כימיים מקשרים. קבוצה זו נחשבת ליציבה, זמינה ובעיקר זולה להפקה.\nיותר ממחצית מצבעי המאכל המצויים במזון מקורם בקבוצת צבעי האזו. למרות שמשרד הבריאות מגביל את הכמות המותרת של הצבעים האלה במזון, הוא לא אוסר את השימוש בהם. המשרד רק מחייב את יצרני המזון לציין במפורש על האריזה את סוג הצבעים שהוספו למזון ואת סימונם הכימי.\nצבעים שמופקים ממזון, כמו צבע קרמל שמופק מסוכר וניתן למצוא אותו במשקאות כמו קולה. אנאטו הוא צבע מאכל כתום, שמופק ממרכיב בשם ביקסין שמצוי בעץ הטרופי אנאטו. צבעים אחרים עשויים מוויטמינים, כמו ויטמין B2 שנותן צבע צהוב, או בטא קרוטן שמספק צבע כתום. תבלינים מסוימים, כמו פפריקה או כורכום, משמשים אף הם כצבעי מאכל.\nלצבעים הטבעיים יתרון על פני הצבעים המלאכותיים מעצם היותם חומרים שמועילים לתפקוד הגוף. בטא קרוטן, למשל, הופך בגוף לוויטמין A , שידוע בתכונות האנטי אוקסידנ - טיות (נוגדות חמצון) שלו. עם זאת, יש לנקוט אמצעי\nזהירות גם כשמדובר בצבעי מאכל טבעיים. כך, למשל, אנשים שסובלים מבעיות בכיס המרה או מצהבת צריכים לצרוך בזהירות מאכלים שהוסף להם כורכום כצבע מאכל. צבע המאכל האדום הטבעי E120, שמופק מסוג של חרק, עלול לעורר תגובה אלרגית קשה ואינו מומלץ לשימוש לילדים היפראקטיביים. במדינות מסוימות אף אסרו את השימוש בפפריקה כצבע מאכל.\nזה שנים רבות מודעים אנשי המקצוע לבעייתיות של השימוש בצבעי מאכל מלאכותיים. כבר בשנת 1820 פירסם כימאי אנגלי בשם פרדריק אקום מאמר על ההשפעות המזיקות של צבעי המאכל, ואף דאג לפרסם כתובות של סוחרים שמכרו את הצבעים הללו.\nבאמצע המאה ה-20 התחילו חוקרים לבדוק את השפעת צבעי המאכל המלאכותיים, שבעיקר היו נגזרות של נפט ותרכובות כימיקליות, על בני אדם. החוקרים טענו שהצבעים האלה גורמים לשלשולים, לתופעות אלרגיות, לבעיות נוירולוגיות ולמחלות סרטן מסוגים שונים. הטענה העיקרית היתה שמרכיבי החומרים הסינתטיים פוגעים בחומר הגנטי שבתאים ומאיצים את התפתחות התהליך הסרטני.\nהמדינות היחידות שאסרו את השימוש בצבעים הסינתטיים שמכונים צבעי זפת הפחם הן מדינות צפון אירופה, ובעיקר נורבגיה. ברוב מדינות העולם, וישראל בתוכן, ממשיכים לעשות שימוש בצבעים האלה.\nלמרבה הצער, ילדים – שרגישים יותר להשפעת צבעי המאכל בגלל שטח גופם הקטן – הם קהל יעד עיקרי למזון שהוספו לו צבעי מאכל. מזון צבעוני מושך את תשומת ליבם ונתפס כאטרקטיבי יותר בעיניהם. אבל ילדים רגישים פי 50 מהמבוגרים להשפעות השליליות של צבעי המאכל.\nהיצרנים אמנם טוענים שהם משתמשים בצבעי מאכל מאושרים לשימוש, אך רוב ניסויי המעבדה, שבעקבותיהם אושרו הצבעים האלה, נערכו על עכברים ולא על ילדים, כך שאין לנו קנה מידה לגבי מידת השפעתם האמיתית.\nבשנת 2004 פורסמו תוצאות מחקר שבדק 1,873 ילדים בני 4, שחולקו לקבוצות לפי מידת ההיפר אקטיביות שלהם. במשך שבוע קיבלו כל הילדים תזונה שלא הכילה צבעי מאכל או בנזואט (חומר משמר), ולאחר מכן במשך שלושה\nשבועות קיבלו משקה שהכיל צבעי מאכל או בנזואט, ולחלופין משקה פלסבו (דמה).\nהתנהגות הילדים נבחנה בתום שלושת השבועות, ונמצא שבלי קשר למידת ההיפראקטיביות הראשונית, חלה עלייה בהתנהגות ההיפראקטיבית של הילדים שצרכו משקה שהכיל צבעי מאכל ובנזואט לעומת הילדים שקיבלו משקה פלסבו. במהלך הניסוי צרכו הילדים 20 מ\"ג צבעי מאכל – כמות שנחשבת לקטנה ביותר יחסית למוצרי מאכל 'צבועים'.\nבשנת 2002 פורסמו בעיתון \"Food Magazine\" תוצאות מחקר, שמומן על ידי ממשלת בריטניה וקיבל את אישור הוועדה האירופית. המחקר מצא קשר בין הפרעות התנהגותיות אצל ילדים לבין צבעי מאכל וחומרי שימור במזון. התופעה בלטה בעיקר בשימוש בצבעי מאכל שידועים כמגבירי היפראקטיביות, כמו טרטרזין וסנסט ילו. סנסט ילו (ראו מסגרת) אסור לשימוש בפינלנד ובנורבגיה ונמצא במעקב של מינהל המזון והתרופות האמריקאי, שלא השתכנע עדיין שצריך לפסול אותו לגמרי למאכל.\nכאן המקום לשאול מדוע היצרנים אינם משתמשים רק בצבעי מאכל טבעיים. התשובה קשורה בעלויות של הצבעים הטבעיים: הם יקרים יותר להפקה מצבעים סינתטיים. בנוסף, הצבעים הכימיים עמידים ו'חזקים' יותר מצבעי המאכל הטבעיים. לכן, למרות הנזק האפשרי הטמון בצבעים המלאכותיים, ממשיכים לעשות בהם שימוש נרחב בתעשיית המזון.\nעם זאת, בשנים האחרונות התעוררה מודעָת הצרכנים לנזק האפשרי הטמון בצבעי מאכל, ולכן פועלים כיום יצרני מזון רבים לייצור מזון נטול צבעי מאכל לחלוטין, תוך שהם מדגישים את זה באופן בולט על האריזות. הגדילה לעשות אחת מחברות המזון הגדולות, שאף הקדישה אייקון לנושא כדי להדגיש שמוצריה אינם מכילים צבעי מאכל מכל סוג שהוא (טבעיים או סינתטיים).\nהנה שמונת צבעי המאכל הסינתטיים המסוכנים ביותר, שמותרים לשימוש בארץ, כולל הסימון שלהם והסיכונים הכרוכים בצריכתם:\n'\n'"}
{"article_id": "0,7340,L-4016628,00.html", "header_title": "הילד קיבל תעודה גרועה? 9 דרכים לתגובה", "full_text": "בסוף השבוע האחרון החלו תלמידי בתי הספר בארץ לקבל את תעודות המחצית שלהם. עבור ילדים והורים רבים ימי חלוקת התעודות טומנים בחובם הרבה מאוד לחץ, שלעתים מגיע גם מכיוון בית הספר. נראה כי באותם ימים הציונים אותם השיג הילד בבית הספר הופכים לדבר החשוב ביותר, והשאלה \"כמה הילד קיבל\" הופכת להיות מרכזית מאוד עבור כולם.\nאך דווקא בימים הללו חשוב לשמור על פרופורציות ולהבין שהמטרה של הציונים זו לא התעודה. הם נועדו לשקף את מה שקרה לילד במשך חמישה-שישה החודשים האחרונים. ובגלל שאנחנו, כהורים, יודעים פחות או יותר מה מתרחש עם הילד בבית הספר, הציונים בתעודה לא צריכים להפתיע אותנו, ולכן גם לא צריכים להביא למצבים של לחץ.\nכדי שהרגע בו מביא הילד את התעודה הביתה יהיה נעים יותר, וכדי שניתן יהיה להשתמש בתעודה כמנוף לשיפור, מומלץ לפעול בדרכים הבאות:\nילדים מאוד מתוחים לקראת קבלת התעודות. הסיבה לכך היא שבגילאים הצעירים הציונים הם בין הדברים שהכי מגדירים אותם מבחינת החברים לכיתה, המורים והמשפחה. הם חוששים לאכזב את ההורים שלהם, חוששים לקבל עונש אם יקבלו ציונים לא טובים, וחוששים מכך שיישארו כיתה או לא יתקבלו לבית הספר בו הם חפצים. ישנם ילדים שחשים חוסר אונים גדול כל כך עד שהם מוצאים דרכים מקוריות להעלים את התעודה או מפתחים בעיה כלשהי, במטרה להסיט את כולם ממנה.\nלרוב מי שמובילים את הילדים ללחץ הזה הם אנחנו, המבוגרים. אנחנו עושים זאת בכך שאנו \"מעוררים\" את המוטיבציה שלהם ללימודים, נותנים חיזוקים שמובילים לצפייה לציונים בהתאם או על ידי עונשים, איומים והפחדות לגבי מה שיקרה אם הציונים לא יהיו כפי שאנו מצפים.\nגם בבתי הספר לא בוחלים במשפטים שיוצרים אצל הילדים לחץ לגבי הציונים. משפטים כמו \"איך תעלה כיתה עם ציונים כאלה\" או \"באף בית ספר לא יקבלו אותך\" עדיין נשמעים, לצערי, בכיתות מסויימות. אך גם משפטים פחות קשים עלולים ליצור אצל הילד לחץ וחרדה מקבלת התעודות.\nלכן זכרו שאנו, ההורים, יכולים להוסיף לחץ או למתן אותו. בחירה באופציה השניה תאפשר לנו לכוון את הילדים למקום חיובי.\nילדים רבים נרתעים מלהראות את התעודה. הרתיעה יכולה להיות מלהראות את התעודה לשני ההורים, לאחד מהם או לשאר ילדי הבית ולרוב היא נובעת בשל חשש מביקורת. לכן השתדלו לתת לילדכם את הזמן ואל תמהרו לחפש את התעודה בתיק. נסו לאפשר לו לבחור מתי ולמי יראה את התעודה קודם. בחירה בדרך זו לרוב מאפשרת לילד להסיר את המגננות ולשתף ביתר קלות.\nרצוי לא להשוות בין התעודות של ילדי הבית. הרי זה ברור שציון 100 בחשבון בכיתה א' לא שווה ערך ל-100 בחשבון בכיתה ז'. משפט כמו \"אחיך הוציא 100 בחשבון. למה אתה לא?\" יכול \"לרסק\" ילדים מבחינת מוטיבציה.\nהתייחסו לציונים באופן יחסי לילד שקיבל אותם. עבור ילד אחד ציון של 70 הוא 100% ממה שהוא יכול לתת ולכן מגיעים לו אותם השבחים כמו לילד אחר, שמוציא ציונים גבוהים יותר בקלות.\nהוקירו את ההשדלות של הילדים וחזקו אותם במשפטים כמו: \"אנחנו רואים שניסית, למדת והתאמצת\". חיזוקים אלו לא פחות חשובים מהסתכלות או פרגון על הציון הסופי ואף אפקטיביים יותר, מאחר והם מחזקים את המוטיבציה שלהם להמשך.\nרוב הילדים רוצים לרצות את הוריהם ולקבל פרגון ותמיכה. זיכרו כי הצלחה היא עניין יחסי וייתכן שילדכם עשה מאמצים וחשוב לחזק אותו על כך. חשוב שהילד ירגיש ש\"מישהו רואה שהתאמצתי\".\nאם ילדכם קיבל ציון נמוך במקצוע מסויים ואתם רוצים לגרום לכך שהוא יקבל ציון גבוה יותר במחצית הבאה הימנעו מלהציב מטרות בהן הוא לא יוכל לעמוד. בדרך זו תמנעו מצב של לחץ וציפייה מוגזמת ותציבו יעדים שייתנו לילד את התחושה שהוא מסוגל לעמוד בהם. מצוינות היא לא רק השגת ציון גבוה, אלא עלייה במדרג הציונים ביחס ליכולות האישיות ולנקודת הפתיחה.\nאל תסתכלו רק על הציונים של ילדיכם. חשוב שתראו האם ישנו שיפור והתקדמות, גם אם מדובר רק ב\"חצי ציון\". העריכו גם פרמטרים כמו התנהגות, יחס לחברים, סדר וארגון והכנת שיעורי בית כחלק מתפקודו של הילד.\nגם ילדים מצטיינים רוצים הערכה והתעניינות בתעודה. למעשה ישנן פעמים רבות בהן אותם ילדים מקנאים באחיהם שקיבלו תעודה פחות טובה או בעייתית, כיוון שתשומת הלב שמופנית\nאליהם מההורים גבוהה יותר. לכן חשוב לתת גם לילדים המצטיינים את מנת תשומת הלב שמגיעה להם ובכך להבטיח את המוטיבציה שלהם להמשיך להשקיע ולהצליח.\nכאשר אתם רואים לראשונה את התעודה התמקדו תחילה בדברים הטובים. על הדברים הפחות טובים דברו עם הילדים יום או יומיים לאחר מכן ואז השתדלו להקשיב להם ולברר כיצד ניתן לעזור. סביר להניח שבדרך זו תקבלו שיתוף פעולה רב יותר.\nקבלת תעודות המחצית היא זמן טוב לצאת להתחלה חדשה בכל התחומים. לכן השתדלו לתת לילד תחושה כי הוא יכול עדיין לשפר ולהתחזק ושלא הכול אבוד, כפי שהם נוטים לחשוב לפעמים."}
{"article_id": "0,7340,L-4168365,00.html", "header_title": "לא הגזמנו? די להפקות יום ההולדת!", "full_text": "ליונתן, ידיד הבית בן החמש, היה יום הולדת לא מזמן. התחלתי לחשוד שיום ההולדת של יונתן הולך להיות הפקה מיוחדת כשאמא שלו התחילה למלמל שברי משפטים שבלטו בהם המילים \"המפעיל\", \"עוגת בייבלייד בשלוש מאות שקל\", \"מה יכולתי לעשות\", ו\"לי לא הייתה בת מצוה כזאת\". כן, מסתבר שליונתן יצא לראות כמה ימי הולדת של חברים מהגן, ורף הציפיות שלו עוצב לפי מיטב אופנת המפעילים וההקפצות.\nוכך, בשקט בשקט, התגבש לו הקונספט הבא: המקום: ג'ימבורי. המצרכים: מתנפחים, מערכת הגברה, ארגזי טרופית ובלונים. על ההפקה: אמא-אבא הפקות, מגובים במפעיל אחד מבוקש מאוד, שהוא גם קוסם וגם ליצן. הלאה לתפריט: נקניקיות בלחמניה, פיצות, שערות סבתא, מגדל מרשמלו ושוקולד נוזלי. שונות: מתנות ליונתן מהאורחים, מתנות לאורחים מיונתן, מתנות מהמפעיל לילדים, מצלמת ווידאו, עוגת השלוש מאות שקל ועוד.\nהתכנסנו בג'ימבורי בהמונינו, כשלושים חברים, מלווים בהורים, אחים קטנים, סבים וסבתות, ויונתן אחד ויחיד ונרגש עד מאוד. אבא של יונתן היה אמון על התיעוד, אמא של יונתן הייתה ממונה על התקתוק הכללי, והלכה ומלמלה לעצמה להוציא את הארגז עכשיו, להדליק את הנרות אחר כך, להביא את זה ולקחת את ההוא. האווירה הייתה מרוממת. המפעיל לא הרעיש לזקנים והצליח להפעיל נורא יפה את הילדים. הם רקדו ושרו, שרו ורקדו, שלחו המון קסם ליונתן, שישב בעיניים פעורות מהתרגשות על כיסא הכבוד, לבוש בגלימה של קוסם, בכתר של מלך ובבגדי פיראט. היו קפיצות, וזחילות, וריקודים, ואני משוכנעת, ללא טיפת\nציניות, שזה היה אחד הימים הגדולים של יונתן, ושכל קריעת התחת של ההורים שלו הייתה שווה לו המון. אבל.\nכן, כאן מגיע לו האבל שאין מנוס ממנו. כשלנו היו ימי הולדת היינו מכינים הזמנות, שולחים אותן, הולכים עם אמא לבחור ממתקים ולהכין ביחד שקיות ימי הולדת, והכי נחמד - היינו מתכננים משחקים. אתם בטח זוכרים את המשחקים שהיו לנו: סוכריה קשורה בחוט, בלונים שקשורים למכנסיים, סוכריה קבורה מתחת לקמח (איך האימהות שלנו לא התפלצו מהמשחק הזה?) מרוץ שקים, ומרוץ עם כפות וביצים (נכון שאתם מתגעגעים?). והמפעילים? אלו היו אנחנו וההורים שלנו, שדיברו יותר וצילמו פחות (האם רק לי נדמה שככל שאנו מצלמים יותר בשביל העתיד, כך אנו נוכחים פחות בהווה?).\nואז היה מגיע יום ההולדת. היינו מתלבשים חגיגי - וחוגגים. מתנה אחת גדולה מההורים או מסבא וסבתא, מתנות קטנות מהחברים, וזהו עד לשנה הבאה. נכון שבתיכון כבר היו כאלו שנסעו לחו\"ל בתור מתנה, או קיבלו אופנוע, אבל אלו היו יוצאי הדופן, והנורמה הייתה צנועה ולא מתבלטת.\nוהיום? היום אמא של יונתן שואלת את עצמה מה יהיה בשנה הבאה, ובשנה שלאחריה, וכמה חודשים היא תשלם על זה. הרי הדבר הראשון שהילד אומר כשהמסיבה נגמרת הוא: \"היה לי כיף, בשנה הבאה אני רוצה שיהיה ...\". ככה זה. הרף עולה ועולה. מהרגע בו מפסיקים לדבר על המסיבה שהייתה, מתחילים לדבר על המסיבה שתהיה.\nוזה לא שהיא חס וחלילה מקטרת, האמא של יונתן, זה לא שהיא מחפשת את הכי יקר ומנקר לבן שלה. אין לה הרבה ברירה, כי ככה חוגגים היום ימי הולדת, וככה החברים של הילד שלך חוגגים, ואף אחד לא רוצה שהילד שלו ירגיש יוצא דופן או שהוא ירגיש שמשקיעים בו פחות.\nאז שבוע לפני יום ההולדת של היונתן הפרטי שלי אני תוהה אם זה הזמן להגיד פוס - ולנסות לעשות שיחזור לימי התום. לא נגיש חלילה בצל ולחם צר, אבל גם לא את מגדל השוקולד הלוהט. נוותר על הפעלה בתשלום ונצא (אכן בחשש מה. בכל זאת, מתי בפעם האחרונה עמדנו מול 30 ילדים בני שמונה?)\nמאחורי המצלמה וארגזי הטרופית לטובת קשר ישיר עם הילדים.\nהרי זה לא רק הכסף (למרות שזה בהחלט גם הכסף), אלא גם ערכים, סליחה על המילה הגסה. ליצנים ומפעילים זו חוויה גדולה, אבל אני מתגעגעת למשחקים של פעם, לשקיות ההפתעה של פעם, לצניעות של פעם. לא, אני לא נוסטלגית בגרוש, אבל חושבת שהרחקנו לכת, בלי להתכוון באמת.\nשבוע לפני היום הגדול, הילד שלי הולך וכוכבים בעיניו. לא חושבת שחשוב לו המסביב, כמו העיקר. והעיקר? הוא לא משתנה אף פעם. להיות ילד היום הולדת, לחוות יום בשנה שבו הכוכבים בעיניך כי אתה הכוכב.\nוהעיקר בשבילנו? מה יכול להיות העיקר בשבילנו, אם לא שהילד הזה נולד והוא שלנו. זה היום הכי שמח! כמה טוב מתוק שאתה פה."}
{"article_id": "0,7340,L-4193683,00.html", "header_title": "שיהיה לנו זמן להיות הורים: 5 משאלות ליום המשפחה", "full_text": "כמו כולם, גם אני נוסטלגית קצת כשאני נזכרת ביום האם. היינו שורפים עוגה לכבוד אמא ומגישים לה בגאווה ארוחת בוקר למיטה, ואחר כך הולכים וקונים לה במיטב כספינו המועט איזה שמונץ מחרסינה, משהו יפה נורא בעינינו הילדותיות ומזעזע בכל קנה מידה אחר. 30 שנה עברו והנה אנחנו מקבלים צרור מתנות מושקעות מהגן: ציור משפחתי של כולנו, שלט לדלת מפלסטלינה ולב מעוטר מדבקות בו כתב הבחור הצעיר שמה שהוא הכי אוהב במשפחה שלו זה לישון בשבת במיטה עם אמא ואבא.\nאני בוהה בלב בתמיהה. \"מתי ישנת בפעם האחרונה בשבת?\", אני שואלת. מתי ישנו אנחנו פעם אחרונה בשבת, אם כבר מעלים את הנושא?\n\"לפעמים אני ישן,\" מפטיר הבחור בנחת.\nכן מתוק, זה נכון. לפעמים, מאוד-מאוד לפעמים, אתה אכן ישן.\nיום המשפחה היום, ואני תוהה מה הייתי מאחלת למשפחה ביום חגה. לא הדברים המובנים מאליהם כמו באמת לישון סוף סוף בשבת, או שנקום בבוקר ונגלה שהילדים אוהבים לאכול ירקות, אלא כל מה שמסביב, כל מה שאין לנו זמן לחשוב עליו כי אנחנו כל הזמן רצים.\nאיחולי בריאות הם יאכנעיים משהו, אבל כל הורה מתחיל מבין ישר שהסבתות צודקות, ושבריאות זה באמת הדבר הכי חשוב. אז שנהיה בריאים וחזקים ושנוכל להיות הורים לילדים שלנו עד שהם לא יצטרכו אותנו יותר, ושהילדים שלנו אף פעם אף פעם לא יהיו חולים.\nלא במחלות קשות (טפו!) ולא במחלות קלות. ואם בכל זאת חלילה הם חולים, אז וירוסים קצרצרים כאלו, וירוס של חצי יום. שעתיים שימו ראש וקומו כמו גדולים, כי אבא ואמא צריכים לעבוד.\nאבא ואמא צריכים לעבוד והם עובדים יותר קשה ויותר שעות כל הזמן. הלוואי שיכולנו לעבוד פחות ולחיות יותר שעות של פנאי. הלוואי שהיינו מוגנים על ידי המדינה שלנו ממעסיקים שלא סופרים אנשים ושעות וזכויות סוציאליות. הלוואי שהיינו יכולים לחיות בחברה בה משרה הייתה בת שמונה שעות בלבד, ומשרת הורה עוד פחות מכך. הלוואי שהיינו יכולות להיות בטוחות באמת שלא נופלה לרעה כי אנחנו אימהות. לא, לא מדע בדיוני, יש כמה מדינות שנראות ככה, אתם יודעים, ומצבן הכלכלי במפתיע טוב יותר משלנו. אז למה אצלנו לא?\nהלוואי שהמדינה תאפשר לנו לגדל את התינוקות שלנו בבית בשנתם הראשונה. זוהי השקעת המשאבים הנבונה, החשובה והאנושית ביותר שניתן להעלות על הדעת.\nהלוואי שנקבל שירות של מעונות יום ממשלתיים, הכי טובים שיש, למי שלא יוכל להישאר בבית (ראו סעיף קודם) או למי שיבחר שלא להישאר בבית. מעונות יום שקופים ומפוקחים היטב, מעונות בהם תוקצה דמות מטפלת אחת ללא יותר משלושה תינוקות, מעונות בהם יועסקו האנשים הכי טובים, רגישים וחכמים שיש, ובשכר גבוה.\nהלוואי שמשרד החינוך ירד מהעץ של אופק חדש, ויתן לנו את מה שאנו צריכים באמת: גן ובית ספר שאפשר לצאת מהם בצהריים אם זה מה שההורים רוצים, ואפשר לצאת מהם אחרי הצהריים אם זה מה שההורים רוצים, כי אוטוטו לוקחים לנו את חופש הבחירה.\nהלוואי שנוכל להרשות לעצמנו לשמור לעצמנו קצת זמן, כי כרגע, במצב הקיים, אנחנו מוכרים את כל זמננו לכל המרבה במחיר. הלוואי שיהיה לנו זמן להיות אנשים, ובני זוג, והורים, וחברים. הלוואי שנוכל להכניס לסדר היום שלנו לא רק מקום עבודה, אלא גם ובעיקר אנשים, בייחוד אנשים קטנים מאוד.\nהלוואי שנוכל לגדל את האנשים הקטנים האלה בהנאה ובנחת, שנוכל להיות איתם וללמד אותם וללמוד מהם. שנוכל להתרווח קצת ולהביט בהם, ולהיזכר שמכאן מתחיל הכל, מהרצון שלנו להקים משפחה ולבנות בית חם. הילדים הם נקודת המוצא של המירוץ שלנו, אנחנו רצים בשבילם. רצים למיליון? רק בטלוויזיה. אנחנו רצים למשפחה.\nהלוואי שנזכור תמיד שהם היו פעם התינוקות שלנו, הכי יפים בעולם. שלא ניתן לידיעה הזאת להיעלם מתחת למריבות ולוויכוחים ולחיכוכים. הלוואי שנצליח ברגעים הכי קשים לקלף את הבצל ולראות את הילד מתחת, שנצליח לקלף גם את השכבות החיצוניות שלנו, העייפות והטרדות והדאגות והכעסים, וניגע שוב בליבה, בהורים שהיינו פעם, מחזיקים תינוק בחרדת קודש ומאושרים, כל כך מאושרים.\nהלוואי שנצליח לאהוב? ברור שאנחנו מצליחים לאהוב. שום דבר לא יכול לבטל את האהבה הזאת. רק שנצליח לזכור, לא רק היום אלא כל יום, שהאהבה הזאת היא הדבק שמחזיק את הכל, שהתחיל את הכל.\nיום משפחה שמח, חבקו את הילדים חזק היום."}
{"article_id": "0,7340,L-3143672,00.html", "header_title": "צבעי מאכל: מכניסים נפט ופחם לאוכל שלך", "full_text": "האם הייתם נותנים לילדיכם לשתות נפט או לאכול פחם? מתברר שיש לא מעט צבעי מאכל שמתבססים על חומרים אלו. מתי לאחרונה עצרתם ושאלתם את עצמכם מה בעצם מקורו של הצבע האדום בקרטיב שקניתם לילדכם או בדגני הבוקר הצבעוניים שהוא כל כך אוהב?\nהשימוש בצבעי מאכל נפוץ מאוד בתעשיית המזון ויש לו היסטוריה ארוכה. ישנן עדויות לכך שעוד ביוון ורומי הקדומות 'צבעו' את היין (והיו אפילו מפקחים שתפקידם היה לבדוק אם הוסיפו צבע ליין), ואילו בימי הביניים 'צבעו' את הלחם והחמאה בחומרים שונים, חלקם מזיקים וחלקם מזיקים פחות.\nאבל רק בסוף המאה ה-18 התחילו להוסיף צבעי מאכל למזון באופן מסיבי יותר. כך, למשל, כדי להוסיף למלפפונים חמוצים גוון ירוק הוסיפו לו צבע שמכיל נחושת, לחמאה הוסיפו צבע צהבהב וכדומה. את הצבע הסינתטי הראשון MAUVE (סגלגל) המציא בשנת 1856 כימאי אנגלי בשם וויליאם פרקין. תחילה שימש הצבע לתעשיית הטקסטיל, ומאוחר יותר נעשה בו שימוש גם בתעשיית המזון. בשנת 1900 כבר היו בשימוש תעשיית המזון האמריקאית 80 צבעי מאכל, שזוקקו מתרכובות נפט וכונו DYES TAR COAL.\nכל צבע או פיגמנט כלשהו שמשפיע על המזון נקרא צבע מאכל. את צבעי המאכל מוסיפים למזון או למשקה כדי לתת להם גוון מפתה יותר ולמשוך את תשומת ליבו של הצרכן. צבעי המאכל מתחלקים לשלוש קבוצות: צבעי זפת הפחם, צבעי אזו וצבעים טבעיים, שמופקים מעצמות או רקמות של צמחים, בעלי חיים ומינרלים.\nאלה עשויים מנפט ומעניקים את הגוונים הצהובים, הכתומים והאדומים, שמייפים את המזון, או את הכהים יותר, כמו שחור, סגול, כחול וכדומה, שמכסים על פגמים במזון. אחד המרכיבים בצבעים האלה\nהוא בנזן (Benzene), שמוגדר על ידי משרד הבריאות כמסרטן ודאי בבני אדם. זיקוק נוסף של הנוזל הזה מפיק מספר חומרים, ביניהם גם צבעי מאכל. לעיתים משלבים בין תוצר הזיקוק לבין צבע מקבוצת האזו, ואז נוצר שילוב מזיק עוד יותר. שארית החומר, אגב, משמשת לזיפות גגות וכבישים.\nבקבוצה זו נכללים כמעט מחצית מצבעי המאכל המלאכותיים. אלה חומרים סינתטיים או טבעיים, שמסיסים במים ומכילים חנקן וחומצות חנקתיות, שנוצרים מרכיבי אזואיק דיאזו וחומרים כימיים מקשרים. קבוצה זו נחשבת ליציבה, זמינה ובעיקר זולה להפקה.\nיותר ממחצית מצבעי המאכל המצויים במזון מקורם בקבוצת צבעי האזו. למרות שמשרד הבריאות מגביל את הכמות המותרת של הצבעים האלה במזון, הוא לא אוסר את השימוש בהם. המשרד רק מחייב את יצרני המזון לציין במפורש על האריזה את סוג הצבעים שהוספו למזון ואת סימונם הכימי.\nצבעים שמופקים ממזון, כמו צבע קרמל שמופק מסוכר וניתן למצוא אותו במשקאות כמו קולה. אנאטו הוא צבע מאכל כתום, שמופק ממרכיב בשם ביקסין שמצוי בעץ הטרופי אנאטו. צבעים אחרים עשויים מוויטמינים, כמו ויטמין B2 שנותן צבע צהוב, או בטא קרוטן שמספק צבע כתום. תבלינים מסוימים, כמו פפריקה או כורכום, משמשים אף הם כצבעי מאכל.\nלצבעים הטבעיים יתרון על פני הצבעים המלאכותיים מעצם היותם חומרים שמועילים לתפקוד הגוף. בטא קרוטן, למשל, הופך בגוף לוויטמין A , שידוע בתכונות האנטי אוקסידנ - טיות (נוגדות חמצון) שלו. עם זאת, יש לנקוט אמצעי\nזהירות גם כשמדובר בצבעי מאכל טבעיים. כך, למשל, אנשים שסובלים מבעיות בכיס המרה או מצהבת צריכים לצרוך בזהירות מאכלים שהוסף להם כורכום כצבע מאכל. צבע המאכל האדום הטבעי E120, שמופק מסוג של חרק, עלול לעורר תגובה אלרגית קשה ואינו מומלץ לשימוש לילדים היפראקטיביים. במדינות מסוימות אף אסרו את השימוש בפפריקה כצבע מאכל.\nזה שנים רבות מודעים אנשי המקצוע לבעייתיות של השימוש בצבעי מאכל מלאכותיים. כבר בשנת 1820 פירסם כימאי אנגלי בשם פרדריק אקום מאמר על ההשפעות המזיקות של צבעי המאכל, ואף דאג לפרסם כתובות של סוחרים שמכרו את הצבעים הללו.\nבאמצע המאה ה-20 התחילו חוקרים לבדוק את השפעת צבעי המאכל המלאכותיים, שבעיקר היו נגזרות של נפט ותרכובות כימיקליות, על בני אדם. החוקרים טענו שהצבעים האלה גורמים לשלשולים, לתופעות אלרגיות, לבעיות נוירולוגיות ולמחלות סרטן מסוגים שונים. הטענה העיקרית היתה שמרכיבי החומרים הסינתטיים פוגעים בחומר הגנטי שבתאים ומאיצים את התפתחות התהליך הסרטני.\nהמדינות היחידות שאסרו את השימוש בצבעים הסינתטיים שמכונים צבעי זפת הפחם הן מדינות צפון אירופה, ובעיקר נורבגיה. ברוב מדינות העולם, וישראל בתוכן, ממשיכים לעשות שימוש בצבעים האלה.\nלמרבה הצער, ילדים – שרגישים יותר להשפעת צבעי המאכל בגלל שטח גופם הקטן – הם קהל יעד עיקרי למזון שהוספו לו צבעי מאכל. מזון צבעוני מושך את תשומת ליבם ונתפס כאטרקטיבי יותר בעיניהם. אבל ילדים רגישים פי 50 מהמבוגרים להשפעות השליליות של צבעי המאכל.\nהיצרנים אמנם טוענים שהם משתמשים בצבעי מאכל מאושרים לשימוש, אך רוב ניסויי המעבדה, שבעקבותיהם אושרו הצבעים האלה, נערכו על עכברים ולא על ילדים, כך שאין לנו קנה מידה לגבי מידת השפעתם האמיתית.\nבשנת 2004 פורסמו תוצאות מחקר שבדק 1,873 ילדים בני 4, שחולקו לקבוצות לפי מידת ההיפר אקטיביות שלהם. במשך שבוע קיבלו כל הילדים תזונה שלא הכילה צבעי מאכל או בנזואט (חומר משמר), ולאחר מכן במשך שלושה\nשבועות קיבלו משקה שהכיל צבעי מאכל או בנזואט, ולחלופין משקה פלסבו (דמה).\nהתנהגות הילדים נבחנה בתום שלושת השבועות, ונמצא שבלי קשר למידת ההיפראקטיביות הראשונית, חלה עלייה בהתנהגות ההיפראקטיבית של הילדים שצרכו משקה שהכיל צבעי מאכל ובנזואט לעומת הילדים שקיבלו משקה פלסבו. במהלך הניסוי צרכו הילדים 20 מ\"ג צבעי מאכל – כמות שנחשבת לקטנה ביותר יחסית למוצרי מאכל 'צבועים'.\nבשנת 2002 פורסמו בעיתון \"Food Magazine\" תוצאות מחקר, שמומן על ידי ממשלת בריטניה וקיבל את אישור הוועדה האירופית. המחקר מצא קשר בין הפרעות התנהגותיות אצל ילדים לבין צבעי מאכל וחומרי שימור במזון. התופעה בלטה בעיקר בשימוש בצבעי מאכל שידועים כמגבירי היפראקטיביות, כמו טרטרזין וסנסט ילו. סנסט ילו (ראו מסגרת) אסור לשימוש בפינלנד ובנורבגיה ונמצא במעקב של מינהל המזון והתרופות האמריקאי, שלא השתכנע עדיין שצריך לפסול אותו לגמרי למאכל.\nכאן המקום לשאול מדוע היצרנים אינם משתמשים רק בצבעי מאכל טבעיים. התשובה קשורה בעלויות של הצבעים הטבעיים: הם יקרים יותר להפקה מצבעים סינתטיים. בנוסף, הצבעים הכימיים עמידים ו'חזקים' יותר מצבעי המאכל הטבעיים. לכן, למרות הנזק האפשרי הטמון בצבעים המלאכותיים, ממשיכים לעשות בהם שימוש נרחב בתעשיית המזון.\nעם זאת, בשנים האחרונות התעוררה מודעָת הצרכנים לנזק האפשרי הטמון בצבעי מאכל, ולכן פועלים כיום יצרני מזון רבים לייצור מזון נטול צבעי מאכל לחלוטין, תוך שהם מדגישים את זה באופן בולט על האריזות. הגדילה לעשות אחת מחברות המזון הגדולות, שאף הקדישה אייקון לנושא כדי להדגיש שמוצריה אינם מכילים צבעי מאכל מכל סוג שהוא (טבעיים או סינתטיים).\nהנה שמונת צבעי המאכל הסינתטיים המסוכנים ביותר, שמותרים לשימוש בארץ, כולל הסימון שלהם והסיכונים הכרוכים בצריכתם:\n'\n'"}
{"article_id": "0,7340,L-3999845,00.html", "header_title": "קורסים תחת העומס? דרשו מהילדים לעזור", "full_text": "\"היום יום חמישי\", סיפרה ביאוש רב איילה לאלעד, חבר לעבודה. \"ואני מנסה להבין איך אספיק גם לערוך קניות, גם להביא את הקטנה לחוג, גם להגיע ליום ההורים של הגדול, גם לנקות את הבית, גם לקחת את הכלב לווטרינר וגם לבטל את הוראת הקבע של חברת הכבלים ולשלם את חשבון החשמל. ומחר סוף שבוע. אוף\".\nאלעד התלבט כיצד להגיב. הוא הבין לליבה של אילה. בביתו המצב אינו שונה בהרבה. מתוך רצון לסייע, אלעד ניסה להציע רעיונות לשיפור: \"תגידי, הגדול שלך כבר בן 16, לא? למה שהוא לא יעשה את הקניות או ייקח את הכלב לווטרינר?\" איילה חייכה: \"זו ללא ספק הבדיחה הכי טובה ששמעתי היום! שהוא יעשה את הקניות? הצחקת אותי\", אמרה, חזרה להביט ביומנה ושקעה במחשבות. אולי בעצם היא צריכה לבקש מרן, בנה הבכור, שיעזור לה?\nהוא נראה כל כך עייף והוא כל הזמן עסוק – בלמידה לבחינה, בפעילות בתנועה, בארגון מפגש עם חברים, בשיחות ב-facebook. בשאר הזמן הוא נח ומנסה לצבור כוחות. האם נכון להטריד אותו במטלות הבית? בעבר ביקשה ממנו כמה פעמים שיסייע לה במשימות קטנות ופשוטות כמו הכנת סלט או סידור הסלון והוא התחמק בטיעונים שונים ומגוונים: \"אני עסוק\", \"אני ממש עייף\", \"יש לי מחר בחינה\", \"אעזור לך אחר כך\". בסופו של דבר עזרה לא צמחה מכך. האם לנסות שוב?\nאכן, המציאות העצובה היא שבלא מעט בתים בישראל הילדים אינם שותפים כלל לביצוע מטלות הבית, למרות שהם יודעים ומסוגלים לעשות זאת ללא כל בעיה. ממגעיי הרבים עם ציבור ההורים אני למד כי חלק מההורים מאמין שאין זה מתפקידם של הילדים, בהיותם ילדים, לסייע בתפעול הבית ולהשתתף בנשיאה בעול ויש להניח להם לנפשם.\nחלק אחר מההורים פשוט נתקל בקושי רב בנסותו לקבל שיתוף פעולה מהילד - המוצא סיבות רבות ומגוונות לדחות את בקשת ההורה לסייע ולקחת על עצמו\nהורים יקרים, ברצוני לשכנע אתכם כי אין לוותר בשום אופן על חינוך ילדיכם לערכים של עזרה, שיתוף פעולה, נתינת כתף והקלה על הזולת - ערכים אשר רכישתם מבטיחה שילדינו יגדלו להיות אנשים טובים ורגישים יותר לצרכי האחר, ילדים הלוקחים אחריות, המפגינים בגרות ומוכנים יותר לבוא לעזרת הזולת.\nהתנהגויות של שיתוף פעולה והטיית שכם לעזרה הינן הפוכות מעצם טבען לנטייתם של ילדים כה רבים כיום לאגוצנטריות השמה את צורכיהם שלהם במרכז כל הווייתם. בנוסף, יש בכך דרישה מובנת לדחיית סיפוקים, לפיה עליהם להפסיק לעסוק בפעילות מועדפת עליהם למשך זמן מה. למען האמת, לטעמי, גם בבתים בהם אין צורך אמיתי בעזרתם של הילדים בתפעול השוטף של הבית, נכון ורצוי מאוד ליזום תפקיד כלשהו עבורם.\nעבור אותם הורים, אשר אינם יכולים להעלות על דעתם מה יוכלו לבקש מילדיהם לבצע במסגרת המשימות בבית, מוגשת רשימת רעיונות למטלות בהן יוכלו לשתף את ילדיהם.\nיצירת מציאות חדשה, בה ילדיכם הינם שותפים למטלות הבית, דורשת היערכות מראש. בשלב ראשון, הכינו רשימה של כל המטלות שצריכות להתבצע, מבלי להשמיט דבר. מתוך רשימה זו, בדקו מהן המטלות שיוכלו לבצע ילדיכם (ואילו עדיף שאתם ההורים תמשיכו לבצע) ואיזו מטלה עדיף שכל אחד מהם יבצע. מומלץ שתשתפו את ילדיכם ברשימה שעשיתם ותסייעו להם לבחור את המטלות המתאימות להם. את חלוקת המשימות בין הילדים יש לעשות לפי גילם, מסוגלותם והעדפותיהם האישיות (חלק מהילדים יעדיפו לנקות, אחרים לסדר או לבשל, ואחרים יעדיפו לבצע סידורים מחוץ לבית).\nלא די להגדיר לילדכם שהוא אחראי על משימה כלשהי. עליכם להבהיר בדיוק מה משמעות הדבר. לדוגמא, במקום להגיד לילדכם שהוא \"אחראי על הכביסה\", הסבירו לו כי אחריות זו כוללת: מיון הכביסה, הפעלת המכונה בתוכנית הנכונה, תליית הכביסה או העברתה למייבש, קיפול הכביסה ומיון הבגדים לארונות. כמו כן, תצטרכו להגדיר מתי ובאיזו תדירות יש לבצע את המטלה. לעיתים, תיאום הציפיות יכלול שלב בו תלמדו את ילדיכם לבצע את המטלה על הצד הטוב ביותר ואף לבצע אותה איתו מספר פעמים, תוך מתן הסברים והדגמות - עד שילמד כיצד לבצעה היטב.\nהורים יקרים, עליכם להיות מוכנים לכך שכאשר ילדיכם מבצעים מטלה במקומכם, הם לא יעשו אותה בדיוק כמוכם. גם במצבים שהביצוע איננו מושלם, חשוב לשבח את ילדיכם כאשר הם ממלאים את אחריותם בצורה סבירה ומעלה וכמובן להחמיא להם על כל שיפור – למשל, כאשר הילד זכר לבצע משימה ללא תזכורת מהוריו או הביע רצון לעזור מעבר למחויבויות שהוגדרו לו על ידכם.\nבמידה וילדכם נמצא בתקופה קשה או עמוסה (לדוגמא, לקראת מבחן גדול או אירוע מרגש), הציעו לו עזרה במילוי תפקידיו, ממש כשם שהייתם רוצים שיציע לכם כאשר אתם עוברים תקופה שכזו.\nזכרו, הכנסת שינוי שכזה באורח חייו של הילד לא בהכרח \"תעבור בקלות\". העובדה שילדכם לא שש לנקות ולסדר, אין משמעה שכל הרעיון היה שגוי. התמודדו עם סירוב והגיבו בעקביות ובסמכותיות כמו לכל סירוב אחר של ילדכם לשתף עמכם פעולה.\nהורים רבים תוהים כיצד והאם לתגמל את ילדיהם על השתתפותם במטלות הבית. ראשית, אדגיש ואבהיר כי התנהגות ראויה וחיובית איננה צריכה להילקח כמובן מאליו וישנה חשיבות רבה בלשבח את הילדים ולהחמיא להם על השתתפותם במטלות הבית (גם אם לטעמכם הדבר מובן מאליו). הראו לילדיכם שאתם רואים את תרומתם ושמחים בה!\nיתרה מכך, במידה וילדיכם לא סייעו במטלות הבית עד כה ותרצו לבסס עזרה זו כחלק משגרת יומם, שימוש ראשוני בצ'ופרים ומתנות יוכל לסייע בכך. חשוב שאת התגמול תגדירו מראש (\"לאחר שתסיים לארגן את מסיבת יום ההולדת של אחותך הצעירה ביום שישי, ניסע יחד לסרט בקולנוע במוצאי שבת\") ולא לאחר שילדכם סירב לסייע לכם.\nלגבי הסוגיה הספציפית של מתן תגמולים כספיים לילדיכם המתבגרים – גישתי היא כזו: במידה והסיוע הוא במטלות הבית השוטפות, כמו סידור חדרו של הנער, כביסה, שטיפת כלים וכדומה – אין זה נכון להעניק מענק כספי עבור ביצוען. זאת היות ועל ילדינו היקרים להבין כי הם חלק מהמשפחה ושותפים מלאים, הן לזכויות והן לחובות של בני הבית. במקרים אלו – מילות שבח והערכה הן התגמול הראוי.\nעם זאת, במידה וילדכם מסייע במשימה אשר עד כה שילמתם לאדם אחר שיבצע אותה – כמו רחיצת הרכב, גינון, שמרטפות על הילדים הצעירים או ניקיון הבית כולו, יש היגיון רב בכך שתאפשרו לילדכם לבצע משימה זו ולקבל בתמורה את התגמול הכספי שנהגתם לשלם עד כה לאדם אחר.\nאגב, להסדר כזה יש ערך חינוכי מוסף: תוכלו ללמד את ילדכם כיצד להשתמש בחוכמה ובאחריות בכסף שברשותו ואף לחסוך אותו למטרה גדולה ורחוקה. אך זה כבר נושא לטור אחר."}
{"article_id": "0,7340,L-4171576,00.html", "header_title": "שוויון בין המינים? עד כוס השוקו של הילדים", "full_text": "אז איך זה לעבוד מהבית? האם מדובר בחלום שהתגשם או בחלוקת קשב מאתגרת במיוחד? קחו למשל את השיחה הבאה, היא אמיתית בהחלט.\nילד: \"אמא, איפה ה-\".\nאמא: \"שניה, אני באמצע משפט\".\nילד: \"אמא, ראית את ה-\".\nאמא: \"שניה, אני עובדת\".\nילדה: \"א מ א! תגידי לו!\".\nילד: \"אמא, אפשר שוקו?\".\nילדה: \"אמא\".\nילד: \"אמא\".\nילדה: \"אמא\".\nשתיקה.\nאמא: \"מה, מה? את אומרת אמא בגלל משהו, או סתם בשביל הכיף?\".\nילדה: \"לא, היה משהו, אבל שכחתי מה רציתי להגיד\".\nאין ספק, זוהרים הם חייה של העובדת מהבית. שמונה שנים שאני מחלקת את חיי בין המקלדת לבין הילדים, ושני הצדדים סוברים בהיגיון מוחץ שאני לא עושה כלום. המערכת באופן קבוע תוהה למה אני מגישה הכל באיחור, והילדים לא יודעים שאמא עובדת. היא הרי בבית, אז היא לא עובדת. הגיוני, לא?\nגם בני משפחתי הקרובים לא יכולים שלא להתפעם כשאני מתחילה ללמד כמה ימים מחוץ לבית. \"איזה יופי תמרי, שמעתי שהתחלת לעבוד?\". שתיקה קטנה. האם עבודה היא רק מה שצריך להתאפר אליו? אני בולעת גוש קטן בגרון ועונה \"כן\". כמה אפשר לחנך את כולם. אפילו לי כבר נמאס.\nהבהרה קטנה: לטור הזה קוראים \"הפולנייה\" מסיבה אחת בלבד, והיא לא עדתית בכלל. מהי הסיבה? שבאנו לקטר. קיטורים זה חשוב, הם מוציאים קיטור, שלא טוב שישאר בבטן. קיטורים זה מעניין, כי עוד לא נולד האדם שישב לקרוא טקסט שמודיע שהכל, אבל הכל, ממש בסדר. אם הכל היה בסדר, לא הייתי פה ולכם לא היה על מי לכעוס.\nאבל לגבי העבודה מהבית - אני לא מקטרת. יכולתי לבחור אחרת, יכולתי לעבוד מחוץ לבית, ובחרתי לעבוד מתוכו. זו הייתה הבחירה שלי, אני שלמה איתה רוב הזמן, רק שני דברים לא לקחתי בחשבון. האחד, שהאויב הכי גדול של העבודה מהבית הוא הבית עצמו, על שלל ילדיו, כוסות השוקו שלהם, הררי הכביסה שהם מייצרים והרצון הקבוע שלי לסגור את המחשב וללכת לעשות ספונג'ה.\nהדבר השני שלא לקחתי בחשבון הוא שאת העבודה הזאת אף ילד לא סופר ממטר. המחשב של אמא הוא כלי עבודה? לא! הוא עוד ערוץ נכסף ליוטיוב שאני גוזלת מילדי בשרירות ליבי הזעיר. כמו כלבלבי פבלוב, הדלקת המחשב מסמנת יותר מכל את הרגע בו צריך להתחיל לדבר עם אמא ברצינות, ממש ממש דחוף. עכשיו. המחשב דולק? סימן שאמא פנוייה להובלה.\nיכול להיות שהמצב היה שונה אם הייתי לוקחת לי מקום ומרחב. יום יבוא ואתבע את חלקי בשטח הציבורי, אארגן לי ריבוע קטן בו לא אתיר לאיש להיכנס, לא שזה משנה למישהו, ושם אוכל לכתוב בלי לחשוש שהכוס של השוקו תשיג סוף סוף את מטרתה ותישפך לי על המחשב. אני כותבת על מחשב קטן, ואני כותבת עליו בין הכלים של ארוחת הבוקר במטבח, בין השלטים של הווי בסלון ועל הברכיים בחוג שחייה ובחוג קפוארה ובמרפסת. אני משרד נייד של אישה אחת, ועדיין, תמיד רודף אותי השוקו, ועכשיו הוא מטאפורי לחלוטין. כי מהו השוקו, אם לא קריאת הקרב של הילדים: \"אמא! אלי! עכשיו!\".\nכי לא משנה מה ומי ומתי (והעלה את הסוגיה ראשון יאיר לפיד) - השוקו תמיד יהיה החשבון שיוגש לי למפרע. גם אם\nנשב יחד בבית אמא, אבא, סבתות ודודים, גם אם ישב אצלנו בסלון מר נסטלה בכבודו ובעצמו, תביעת השוקו תוגש רק לי. למה? פסיכולוגיה התנהגותית פשוטה - כי אני אקום ואעשה.\nאנחנו יכולות לחלק הכל בין המינים: אחריות וכביסה ופרנסה וימי מחלת ילד והסעות. רק את כוס השוקו אי אפשר לחלק, ומי שחושב שכן מוזמן למדוד, ענף הכנת השוקו באולימפיאדת האימהות הדמיונית שאני מטפחת: הילד אמר שוקו. כמה זמן עבר עד שהכוס הגיעה לקו הסיום? ומי רץ איתה לשם?\nבשעות הערב אבא בבית ואמא מנסה לעבוד. \"אמא\", מתחיל ילד, ואני חותכת בתקיפות. \"אבא. תיגש לאבא\". \"אמא\", בלון ניסוי מופרח שנית. \"א-ב-א\", אני אסרטיבית ונחושה. מעניין אם כך חושב גם המרואיין שלי, בצד השני של הטלפון. המסכן מחכה כבר די הרבה זמן על הקו.\nרגע של שקט. אני חוזרת לשיחה. ברקע אני שומעת את המילה הנכספת סוף סוף נאמרת. \"אבא\". \"כן מותק\", עונה אבא, \"מה אתה רוצה?\". עוד שתיקה. \"כלום, בעצם התבלבלתי. אמא, אפשר שוקו?\"."}
{"article_id": "0,7340,L-4148571,00.html", "header_title": "עוד חצי שעה בגן: ואם לא מתאים לי?", "full_text": "למגורים בעיר קטנה יש יתרונות, ואחד הגדולים שבהם הוא שאפקט \"לא נעים לי\" עובד שעות נוספות. כך, כשהתבשרנו לפני שנה שזכינו לפתוח את \"אופק חדש\" בגנים ושהילדים יהיו בגן עד שתיים ולא עד אחת וחצי, דאגנו הרבה אבל התבדינו מיד. לגננות לא היה נעים לייבש אותנו חצי שעה ליד השער, אז הן פתחו קצת לפני, ובטח ובטח שלא היה להן נעים לייבש את הילדים בגן, אז ארוחת פירות התמסדה לה ב-12 והגננת ידעה לערסל את הקטנים לנמנום בפינת הכריות. סך הכל? עבר בשלום.\n\"אופק חדש\", שהיה אמור לתת לילדים שלנו עוד חצי שעה של חינוך לפני שהם מגיעים הביתה (הרי מי אנחנו ההורים, שנחנך בכלל?)\nהבג\"ץ שהוגש בימים האחרונים על ידי הורים שמתנדים לשינוי מלמד אותי שלא כל הגננות גמישות ובעלות לב, לא כל ההורים אוכלים שטויות כמוני, ואני לא היחידה שמפריע לה בעיניים לראות איך מגדלים לה את הילד ולא נותנים לה להתערב. בעולם האאוט סורסינג שמתרחש ומתגבש סביבנו, עלינו ההורים לשים קו חד מאוד בענייני חינוך. אאוט סורסינג לילדים? לא ותודה. אנחנו לא מקבלים את הגזירה בענייני חינוך ודורשים מעורבות מלאה ותמידית בקבלת החלטות. כאלה אנחנו. קרציות. הורים שבאו לגדל, לא לזרום עם החבר'ה.\nוזה לא רק אופק חדש. בעירנו הצנועה ניסו השנה לחלק להמונים מתנה גדולה ונהדרת, מיל\"ת שמה. התבשרנו בהתרגשות שקיבלנו את הזכות ליום לימודים ארוך שיחזיק לנו את הילדים בבית הספר עד שלוש וחצי. חובה להירשם ומיד וגם מי שלא ירשם צריך להישאר. כך דברי הילדים שחזרו מבית הספר בפניקת מה, כי עוד לא רשמנו אותם והמנהלת נכנסה לכיתות להודיע שחייבים - ומיד.\nבדיקה קלה ברשת, כמה מכתבים לרשויות והממצאים מתבהרים: לא חובה, אלא מי שרוצה, ובא לציון גואל.\n\"אני לא מבינה אותך\", אומרת לי אחת המורות, \"נותנים לך, אז למה לא לקחת?\". ואני מנסה לענות על השאלה הזו כבר חודש: לא לוקחת כי לא צריכה כרגע, תודה. אם המצב ישתנה ואצטרך צהרון, יכול להיות שאקח. וכן, חשוב נורא צהרון, אבל למה אתם אומרים לי שאני חייבת? כי אני, איך שאומרים לי חייבת, ישר נעמדות לי כל השערות של המרדנות על העורף. לא רוצה, מה תעשו לי?\nכי הילדים הם שלי. אני אמא שלהם, ויש להם אבא, ויש גם סבים ודודים וחברי משפחה. אלו הם האנשים אותם נערב בחיינו ונשמע ברצון או שלא ברצון את דעתם. משרד החינוך מקבל ממני את הילדים שלי לכמה שעות ביום, ובתפישה האזרחית שלי, משרד החינוך הוא שלי, ולא אני שלו. הוא צריך לספק לי חינוך כזה שארצה בו, אחרת מה לי עם משרד חינוך שכזה.\nואם זה מסובך, בואו נעבור לכלכלית: אני הוא הלקוח, משרד החינוך הוא הספק, נותן השירות. הוא תלוי בי, ובכל הורה אחר, לא אנחנו בו. וככזאת, אני רוצה לומר שאני לא אוהבת מחטפים.\nלא רוצה לשמוע פתאום שבגן הוסיפו עוד חצי שעה. למה? ככה. לא רוצה לשמוע פתאום שיום הלימודים הוארך בשעתיים מבלי לשאול אותנו ההורים מהי דעתנו ומהו רצוננו. לא רוצה לשמוע מחברות בחינוך המיוחד שצריך מכתבים מרופא (מילה של אמא לא מספיקה?) כדי להוציא את הילד מהצהרון שבית הספר מחייב להישאר בו, לטובת טיפולים חשובים הרבה יותר בשעות הצהרים. לא רוצה לשמוע שמה בעצם אני רוצה, שאגיד תודה ואשתוק. מי אני בכלל, סתם אמא.\nמשרד החינוך, אם תשאלו אותי, בפאניקה. תוכניות באות והולכות. בכל כמה שנים יש פתרון חדש וגואל לבעיה העמוקה שלנו, של חינוך שהולך ופוחת ושל ידע שהולך ומצטמצם. אני יכולה להבין את הפניקה אבל אני לא מוכנה לקבל את הדרך. משרד חינוך יקר, המורים הם שלך, הילדים - שלנו. אתה אחראי על תכניות לימודים, אנחנו אחראים על הילדים. מספיק קשה לנו למסור אותם למשרד הביטחון בגיל 18, ואנחנו בטח שלא צריכים למסור אותם בגיל שש למשרד החינוך. בוא ננהג כמבוגרים. כל מה שיש לך להגיד לילד שלי? אני אמא שלו. אתה חייב לעבור דרכי."}
{"article_id": "0,7340,L-4193838,00.html", "header_title": "21% מההורים חושבים ש\"פליק\" הוא אקט חינוכי", "full_text": "הורים ישראלים בשנת 2012 מתנגדים לאופן בו חונכו על ידי הוריהם, מבקשים הדרכה מקצועית אך מאמינים כי ניתן לנקוט באלימות כאמצעי חינוכי: כך עולה מסקר שנערך לכבוד יום המשפחה עבור מכון אדלר. עוד עולה מהסקר כי מרבית ההורים מרגישים שקופים במקומות העבודה באשר להיותם הורים, וברוב המשפחות הגרעיניות האימהות עדיין מהוות את הגורם הדומיננטי בחינוך הילדים.\nניתן לנקוט בהרמת יד ו\"לתת פליק\" לצורך חינוך הילדים. במגזר הדתי השכיחות היא אף רבה יותר: אחד מכל שלושה הורים.\nעוד עולה מהסקר כי 60% מההורים מעידים כי הם מחנכים את ילדיהם באופן שונה מזה שבו הם התחנכו. לעומתם, 51% מקרב ההורים הצעירים וההורים הדתיים אמרו כי הם נוקטים בשיטות חינוך דומות לאלו של הוריהם.\nלמרות העובדה שההורות הפכה שיוויונית יותר בשנים האחרונות, האימהות, כך על פי תוצאות הסקר, עדיין מהוות את הגורם החינוכי הדומיננטי בבית: הן מרגישות שהן מתפקדות יותר כהורה מאשר אבות ומעידות על עצמן כי הן מרוצות יותר מתפקודן, מאשר האבות. ומה לגבי ההשקעה בילדים כמשפחה? הורים במשפחות דתיות ומסורתיות משקיעים בילדיהם מעט יותר זמן מאשר הורים חילוניים, והורים צעירים (עד גיל 34) משקיעים יותר זמן מאשר הורים מבוגרים יותר (גילאי 45+).\nואם יש לכם תחושה שהורים היום מחפשים יותר הדרכה והכוונה, אתם כנראה צודקים. למעלה מרבע מההורים (27%)\nחשים שללא הדרכה מקצועית אי אפשר להיות הורים אחראיים. התחושה הזו רווחת במיוחד אצל הורים בעלי רמת השכלה נמוכה.\nומה לגבי מקומות העבודה? 60% מההורים העובדים ציינו שמעסיקיהם אינם מתייחסים מספיק לצרכים המשפחתיים שלהם, כאשר 36% ציינו שהם כמעט או כלל לא מתייחסים. בקרב האבות ובקרב בעלי רמת השכלה נמוכה התחושה הייתה יחסית חזקה יותר."}
{"article_id": "0,7340,L-4174743,00.html", "header_title": "תינוק נוסף? אין לך זמן - את צריכה כבר לבחור", "full_text": "גם דור ההמשך הגברי במשפחתנו אוגר כמו גדול. בן השמונה, למשל, אוסף כל דבר שזז וכרגע אלו כמובן קלפי ה\"סופר גול\". על שולחנו מתמוטטת לה ערימה עצומה בגודלה ומה רבה ההפתעה, או שבעצם בכלל לא, לגלות שהיא כוללת גם את העטיפות הריקות וגם את המאחורה של הקלפים, כלומר הדפים הריקים של המדבקות. \"אמא! אני צריך את זה!\", כך נאום הילד. נו, יצא על אבא שלו.\nעיני לא הייתה צרה באגירה הזו אם הייתי חיה נאמר בארמון בקינגהם. אני משוכנעת שאם הייתי מחזיקה במספר תלת ספרתי של חדרים בבית, לא היה לי אכפת להקדיש אי אלו מתוכם לאוגרים המשפחתיים. אבל מה לעשות שיש לנו קצת פחות חדרים? מה לעשות שכל משטח שאני מפנה בעמל רב מתמלא מיד באוסף חדש של חוטים? הרי ידוע שחוטים הם דבר מאוד חשוב, יום יבוא ואצטרך לקשור משהו ואז אצטער לגלות שהשלכתי את המטמון היקר לפח.\n\"אבל למה כל כך הרבה חוטים?\", אני תוהה לו.\n\"את לא תביני\", כך הוא. \"ואל תגעי לי בחוטים, אני צריך אותם!\".\nלא יודעת מי טבע את החלוקה הזאת, שגברים הם שכלתניים ונשים רגשניות. ברור הרי שמדובר כאן במאבק בין ההגיון לרגש. ברור גם שההגיון דורש השלכה והרגש מתחנן על נפשו לשמור ולא לזרוק. אפשר הרי למצוא הסבר לכל דבר: לשלושת ארגזי הכלים המלאים להתפקע, לחמשת מעילי הדובון הישנים, לאוסף הג'ינס המכובס מהאייטיז - אבל הגיון אין כאן, רק לב שממאן להיפרד ממה שהיה ולפנות מקום למה שיכול להיות, אם רק יהיה מקום.\nאנחנו נמצאים בעיצומה של תקופת שינויים. הילדים גדלו. הקטן בן חמש והגדולה נושקת לבתמצווש. בלי לשים לב הכל השתנה, חוץ מהבית. המדפים עדיין עמוסים בצעצועים לבני שנתיים, בספריה הקורסת הזחל עוד רעב והבלון האדום בדיוק עף. יש לנו מחסן ויש גם בוידעם והם עמוסים בחפצים שאף אחד לא משתמש בהם ושצריך לומר להם שלום. ואי אפשר.\nכי רק כשאני מתחילה לעבור על הבית כרוח סערה, משמידה מצבורי בלגן בהנף יד וממיינת בזעם את כל מה שסותם לנו את המערה המשפחתית, אני סוף סוף מבינה ממש. לא הבנה של השכל, אלא הבנה של הלב, ואני מבינה שמה שעומד מאחורי האגרנות של גברי הבית הוא הרצון לשמור את כל האופציות פתוחות, לאפשר את ה\"אולי\" שבלעדיו הכל נראה כל כך סופי.\nאולי, יום אחד, האייטיז יחזרו לאופנה. אולי נחזור אנחנו להיות צעירים ורזים. אולי עוד נלבש את מעיל הג'ינס המשופשף ההוא. אולי יום אחד נפסיק לעבוד מסביב לשעון, ונוכל להשתמש במה שנצבר בשקידה בשלושה ארגזי כלים. אולי, אולי, אולי...\nלב הפולנייה הקר שלי מפשיר לאיטו כשאני מבינה שמה שנראה כמו\nבלגן אחד גדול הוא בעצם העבר שלנו, שממנו קשה כל כך להיפרד.\nואז אני פונה לבחון את עצמי, את המקומות בהם אני לא מצליחה לשחרר, רשימת ה\"אוליים\" שלי. שקית הבגדים הרזים שלי אומרת לי שאולי, יום אחד, אחזור למידה שלפני ההריונות, או לפחות למידה של לפני ההריון השני. אולי. ארגז הניירות שלי אומר שאולי יום אחד אשב לכתוב את הספר שבוער לי בלב.\nלעומתם, בגדי התינוקות לא אומרים אלא צועקים, בשפה הקמאית של הטבע, את האולי הגדול מכולם. אולי יהיה עוד תינוק. אין לך זמן, את צריכה כבר לבחור.\nולבחור זה קשה. לא כי קשה לבחור אלא כי קשה לוותר על מה שלא בחרנו בו. אז אנחנו לא בוחרים. לא במודע, רק ממשיכים לשמור את כל האופציות פתוחות. הניירות ובגדי התינוקות, סופר גול ובקוגנים, מכנסיים שכבר לא נלבש אבל איך אפשר בכלל לזרוק. חוטי חשמל לרוב.\nאולי, יום אחד. איך אפשר להחליט שלא?"}
{"article_id": "0,7340,L-4267896,00.html", "header_title": "איך שורדים חופש עם 12 ילדים?", "full_text": "לא, הם לא נופשים בשום צימר, אין בנמצא טלוויזיות, וגם \"קייטנות שפים\" או שאר אטרקציות יקרות מחוץ לתמונה. ואם לא די בכך - אצלן בבית למשפט \"אמא משעמם לי\" יש פוטנציאל נפיץ להפוך מסולו למקהלה של ממש. אבל איכשהו,\n- הסיוט של כל הורה ישראלי - עובר אצלן חלק למדי.\nאז רגע לפני שהילדים שלכם יטפסו על הקירות בבית, ואתם בעקבותיהם, ביקשנו משלוש אמהות למשפחות ברוכות ילדים (ודוסיות, אלא מה?) שיגלו לנו את כל הטריקים והסודות הקטנים, שהן שיכללו לדרגת אומנות.\nגיטי ברוד, מורה בתיכון לבנות בכפר חב\"ד, עסוקה במטרות וביעדים: \"מה שאני רוצה להשיג בחופשה היא חיזוק הקשרים במשפחה, לכן כל הפעילויות הם סביב המטרה הזו. ה\nהיא לא הפתעה, לכן אני נערכת מראש עם משחקי קופסה חדשים במיוחד לחופש, שיאפשרו לכולנו, או לפחות לרובנו ליהנות יחד.\n\"משחקים של פעם, כאלה שאני גדלתי עליהם, הם אלה שבעיני מעודדים אינטראקציה אמיתית בין הילדים. משחקי מחשב - אפילו כאלה שהם מרובי משתתפים - לא עושים\nאת זה כי בסופו של דבר כל אחד נשאר עם עצמו מול המסך\".\nבחום של אוגוסט, טיולים ומסלולים הם לא בעניין של ברוד, אבל בריכה עונתית שנפתחת בחצר היא פריט הכרחי. לדבריה, ילדים קטנים זקוקים להפעלה צמודה - אך בין פעילות כתיבת אותיות עם אמא והכנת יצירות יש מקום גם ל\"קייטנת אחים\", כלומר זמן מסוים וקצר יחסית שבו האחים בגיל הבינוני הם על תקן \"צוות הווי ובידור\". בתמורה הם מקבלים \"שכר\" במתנות מאבא ואמא.\n\"הם מספרים לצעירים סיפור, או יוצרים יחד בפעילות כלשהי שהם החליטו עליה - ושני הצדדים בתעסוקה מלאה\", אומרת ברוד, ומסבירה: \"הסידור הזה גם מעניק לאחים הבוגרים התנסות באחריות - הם מתרגלים סמכות ועוד כל מיני מיומנויות חשובות\".\nברוד מבהירה כי חשוב מאוד להקפיד סדר יום קבוע. אחרי שבית הספר והקייטנות מסתיימים היא לא משנה את הלו\"ז - שעת הקימה בבוקר, הארוחות ושעת ההשכבה אינן משתנות. חריגות, היא מבהירה, יש רק אצל הגדולים יותר - ורק בשעת השינה.\nאצל דינה פלס, אישה עובדת, הילדים (כל התשעה!) נמצאים כעת בבית. אמא בעבודה והבקרים בבית הפעיל מתנהלים \"בשלט רחוק\" מהמשרד. בבית משפחת פלס אמצעי בידור אלקטרוניים אינם בנמצא, ובמקומם מתוכנן סדר יום קפדני.\n\"זה בהחלט אתגר\", היא מודה, \"ועם זאת, הגישה שלי היא לא להעלות את רמת הציפיות - ולגרום לילדים\n\".\nפלס, תושבת בני ברק, רותמת את הילדים הגדולים לפעילות משותפת עם הצעירים. \"הם תורמים את חלקם בהכנת ארוחות משותפות עם הקטנים\", היא מספרת, \"התנור עובד אצלנו שעות נוספות, והם מכינים יחד עוגיות ועוגות, כשהגדולים עושים את החלקים המורכבים, או כאלה שדורשים אחריות וידע, והקטנים דואגים לשאר.\n\"המתבגרים אפילו רוכשים ועוטפים לקטנים את הספרים של השנה החדשה, וכמעט כל יום יש זמן של יצירה משותפת - כמו חריזה, צביעה גואש, פיסול בפלסטלינה, יצירת קולאז' ואפילו רקמה. ילדים הם יצירתיים מאוד, צריך רק לתת הכוונה קלה וחומרים, והם יזרמו בעצמם\".\nלדברי פלס, גם סדר היום עצמו - מה עושים ומתי, נקבע בדיאלוג משותף של ההורים עם הילדים הבוגרים. \"הם יודעים לדוגמה שבחברה שאני עובדת, סיטיבוק ישראל (שירותי נדל\"ן לארה\"ב), יש חופש בימי ראשון - אז הם מראש מתארגנים עם הצעות לטיולים ופעילות, ממש עד לרמת הפרטים הקטנים: באיזה שעה יוצאים, מה לקחת, איזה אוכל וכל מה שצריך. השבוע היינו ב\"פארק בגין\" בתל אביב. הילדים התארגנו מראש עם רולרבליידס ואופניים, וחילקו ביניהם את האחריות על הלוגיסטיקה\".\nכדי שגם הגדולים יהיו מרוצים, פלס דואגת לוודא שהם מקבלים זמני בילוי נפרדים רק לעצמם - ים, שופינג עם אמא או כל פעילות אהובה אחרת. לדבריה, גם עיריית בני ברק הולכת לקראת התושבים ודואגת להצגות ופעילויות במחירים שמתאימים למשפחות מרובות ילדים.\n\"כי אנחנו אנשים שמחפשים חיים קלים, למה להתאמץ? תוקעים סרט וזהו - יש שקט. אני מראש לא מצפה שנשב ונבהה אחד בשני או במסך, אלא שהחופשה תהיה זמן של 'ביחד'. בשביל זה צריך בעיקר לחשוב ולתכנן, ופחות להוציא כספים. גם מקומות העבודה הם חלק מהסיפור הזה, חברה שמבינה את העובד, שגמישה ומאפשרת ימי חופשה או טלפונים תכופים מהבית, זה עושה בעיני את כל ההבדל\".\nאבל מה עושים כשאין ממש \"ילדים גדולים\", ובבית דווקא ישנה תינוקת קטנה על הידיים - ושאר החבר'ה דורשים את שלהם? אתי כץ היא באמת \"גיבורת על\" מסוג נדיר במיוחד. בשיחת הטלפון עמה אין רעשי רקע, הכל מסביב שקט. קשה להאמין שברגעים אלו ממש מסתובבים סביבה שמונה ילדים - ואפילו התינוקת שומרת על \"דממת אלחוט\".\nאיך מייצרים שלווה כזה? כץ דווקא לא חושבת שזו משימה קלה. \"זו תקופה קשה. כיפית, אבל קשה\", היא מודה. \"אצלי יש המון הכנה לפני החופש ואני אפילו מכינה כמויות של אוכל ומקפיאה, כדי שלא אצטרך להתחיל לבשל ולאפות כשכולם מתרוצצים מסביבי.\n\"כשיש מסגרת זה חוסך את ה'אמא מה עושים עכשיו?' אך כשילדים לא יודעים מה לעשות הם משתוללים ולכן הם צריכים סדר והכוונה\".\n\"אני מסוג האנשים שסבורים שחייבים להוציא את הכסף בחופשה. השאלה היא כמובן המינונים. פעם היינו הולכים למקומות שגובים 50 שקל לילד, עד שקלטנו שזה בעיקר כדי שלהורים יהיה יותר קל. היום אנחנו מסתפקים בפארקים פתוחים. הילדים הקטנים נהנים מאוד ואת הגדולים יותר לוקחים גם לבריכות או טרקטורונים שמתאימים לגיל מבוגר יותר. אין לנו רכב כך שגם הסעה זו הוצאה\".\nכץ מאמינה שחופשה היא בעיקר לילדים, ואם זוכרים זאת יש פחות אכזבות וציפיות למנוחה, שמתאדות בכל יום מחדש. אף-על-פי-כן, כדי לצלוח אותה בשלום חייבים, לשיטתה, להשאיר פרקי זמן קצרים שבהם גם ההורים מרגישים בחופשה.\n\"במהלך השנה אני קמה בשש בבוקר, אבל חופשה בשבילי זה אומר לקום מאוחר יותר. הילדים יודעים שבבוקר אמא ישנה - והם הפנימו את זה. הגדולים יותר מתלבשים לבד בבגדים שהכנתי להם\nבלילה קודם, ומכינים לעצמם ולצעירים קערת דגנים\".\nכץ לא מסתפקת בקימה מאוחרת, אלא דואגת לבילוי זוגי בערבים - לפחות שלוש פעמים במהלך החופשה. \"מזמינים בייביסיטר ויוצאים, זה לא חייב להיות מסעדה או משהו יקר אלא סתם זמן משותף לאוורור בלי הילדים, חופשה מהחופשה\".\n\"לתכנן ולזרום. בית מבולגן, ילדים לא-מאורגנים-טיפ-טופ זו המציאות. לשבת על הרצפה ולבנות פאזל שווה את השקט - וחוסך את המריבות והבלגן\"."}
{"article_id": "0,7340,L-4293118,00.html", "header_title": "הילדים רוצים כלב? כך תדעו אם אתם מוכנים", "full_text": "מדי פעם גם זה עולה בחדר הטיפולים שלי: משפחות מגיעות לייעוץ משפחתי ו\"על הדרך\" מבקשות לשמוע את דעתי על אימוץ של כלב. חלקכם ודאי מכיר מקרוב את המשפטים הבאים: \"אמא, אני רוצה כלב!\"; \"למה ליוני יש ולמאיה וליואב אפילו שניים? גם אני רוצה!\".\nוזה, כמובן, לא מגיע כמופע חד-פעמי. זה יחזור על עצמו, שוב ושוב, בוקר, צהריים וערב. תחינה ההופכת ל\"טחינה\" וילדים דעתניים חוזרים ללא ליאות חוזרים על הבקשה בכל הזדמנות, מחפשים את החרך דרכו יוכלו להיכנס ולהגיע ל\"בטן הרכה\" שלנו: \"רוצים כלב!\".\n\"אז מה את אומרת\", הם מפנים אליי עיניים שואלות, \"להביא כלב הביתה?\".\nכשההורים עצמם חובבי כלבים מושבעים, ומאיזושהי סיבה אין עדיין הולך על ארבע המתרוצץ בבית, הדרך לשם תהיה בדרך כלל קצרה ופשוטה יותר. השאלה הופכת לדיון סוער (ולא פעם אף מתמשך) כשההורים לא לגמרי בטוחים שזה בכלל מתאים להם. הם לא בטוחים אם יצליחו להתמודד עם זה. במילים אחרות, אם הילד לא היה מעלה את העניין, קרוב לוודאי שהם לא היו מאמצים לחיקם על בסיס קבוע שותף שעיר המכשכש בזנבו.\nאבל מה לעשות, והילד רוצה? זה בלבד כבר עושה לנו קוואץ' בלב ובשנייה אחת אנחנו נזכרים בכל הכתבות שקראנו על\n.\n\t תוך זמן קצר אנחנו ממלאים את העמודה של ה\"למה כן\": קודם כל, זה ממש בריא לגדל ילדים בחברת חיות.\nבטח ובטח כשמדובר בילדים עירוניים שבקושי חווים טבע ביום-יום שלהם. כאלה שבשביל לראות חמור אמיתי ואפילו תרנגולת או ברווז צריכים להרחיק ולנסוע לפחות שעה, להגיע לאיזו פינת ליטוף או לחילופין לדודים הגרים במושב ולחזות בפלא.\nשלא לדבר על כך שהרבה יותר עדיף שהילד שלנו יתרוצץ בחוץ עם הכלב, ישחק וישתולל איתו, יוציא מרץ ויחזק את גופו, במקום לבלות כל כך הרבה שעות פאסיביות להחריד מול מסכים. לא ככה? ובואו לא נשכח שכלבים הם כל כך נאמנים, מסורים, אוהבים. כלב הוא חבר לחיים!\nבמקביל, אנחנו אומרים לעצמנו, זה גם יחנך אותו לצאת קצת מהאגוצנטריות שלו, לטפל במישהו אחר, לדאוג לו, לחוש חמלה ואמפטיה לזולת. זה יפתח בו אחריות, ילמד אותו התמדה מה היא, גם כשלא ממש מתחשק לו, וגם יעזור לו להרגיש נוח בחברתם של בעלי חיים. חשוב? חשוב.\nעבור חלק מאיתנו יש כאן גם סוג של תיקון לילדות חשוכת כלבים, כשאנחנו כל כך רצינו, ביקשנו והתחננו - והורינו הקשיחו ליבם מול כל אלו וסרבו בתוקף. והנה הזדמנות פז לעשות כאן משהו אחר וטוב יותר. שוב אנחנו (איזה כיף!) הורים טובים יותר!\nובכלל, זה נראה טוב משפחה עם כלב, לא? וכבר אנחנו רואים את עצמנו יוצאים איתו לטיולים, רצים איתו על חוף הים ובפארק, מתכרבלים איתו על השטיח בחורף, מצטלמים איתו לברכה המסורתית של ראש השנה ושולחים לכל מכרנו - פוסטר של משפחה מוצלחת שיש לה אפילו כלב.\nאבל מצד שני, מה יהיה אם כל זה לא יקרה? מה אם הילד שלנו לא יעמוד בהבטחתו ולא יוציא אותו לעשות את צרכיו כפי שהבטיח? מה אם לא יהיה לו זמן/ חשק/ סבלנות (אין, כמובן, צורך למחוק את המיותר) לטפל בו, לשחק איתו, להעניק לו תשומת לב?\nכן, אנחנו כבר מכירים את הילד שלנו, שנורא מתלהב כשהוא רוצה משהו מאוד-מאוד, יודע להבטיח את העולם כולו ויותר מזה. אלא שאחר כך, כשמגיע רגע הביצוע, השלב בו הוא נדרש לפרוע את הצ'ק - הוא כבר לא שם. במקום זה אנו פוגשים מגוון מרשים של סיבות, נסיבות ותירוצים המסבירים לנו, כולם יחד וכל אחד לחוד, למה זה ממש לא אפשרי. מה נעשה אז?\nאנו חוששים (ובצדק, יש לומר) שגם התפקיד הזה מהר מאוד יפול עלינו, מעבר לכל ההשקעה העתידית שלנו בסיפור הזה: הטיפול השוטף, הביקורים אצל הווטרינר, ההתמודדות עם השערות שהוא ישאיר בכל מקום, התולעים, הקרציות ושאר טפילים, העלות הכספית הלא מבוטלת. שווה או לא שווה?\nאז בואו נבדוק מה חשוב וכדאי לעשות על מנת להחליט ולהתנהל נכון בסוגיה המעניינת הזו:\nכזו המורכבת מכל ה\"בעד\" וה\"נגד\" שאתם מעלים על דעתכם, מתוך היכרותכם את עצמכם ואת הילדים שלכם. עשו מקום גם לרווחים וגם לתמורה שאתם עתידים לקבל, ובמקביל גם לחששות שלכם. ככל שתיקחו יותר דברים בחשבון מראש - כך תופתעו פחות אחר כך. אם הילדים שלכם צעירים מדי, עסוקים מדי, מתקשים, גם במקומות אחרים, לקחת אחריות ולהתמיד - כדאי לראות את זה. באותה מידה, אם אתם רוצים אבל מאוד עסוקים וגם ככה מרגישים שאין לכם יותר אוויר במיכלים - גם את זה כדאי להכניס למשוואה. מה שנקרא \"להכות בברזל בעודו קר\".\nבדקו עד כמה באמת מתאים לכם להכניס כלב למשפחה שלכם? לחיות במחיצתו של בעל חיים בבית שלכם? הכוונה כאן היא שאם זה רק בשביל הילד, מתוך הבנתכם העקרונית שזה חשוב לו, עלולה להיות כאן בעיה. זה כמו להחליט להפוך להיות מאוד ספורטיבי בשביל הילדים או מאוד קליל ורגוע. זה לא לגמרי בלתי אפשרי לעבוד על זה ולעשות שינוי, אבל בואו נזכור שמדובר כאן באתגר רציני שלוקח זמן ומצריך עבודה עקבית, וחשוב לבדוק עד כמה אנחנו רוצים בזה ומוכנים להתאמץ. וכן, אם זה לא עובד עבורכם מותר גם להגיד \"לא, זה לא מתאים לי\".\nהמבהיר מה כוללת האחריות שלהם ומה שלכם. טיפול בכלב, כאמור, כרוך בלא מעט \"עניינים\" שעל חלקם אנחנו, ההורים, מופקדים. לעומת זאת, בכל החלק השוטף של הטיפול הילדים בהחלט יכולים ואמורים לקחת חלק - בעיקר אם הבקשה הגיעה מהם. שתפו אותם והתייעצו איתם, תנו להם לומר את דעתם ולהחליט (באופן סביר המתקבל על דעתכם) על אופן ביצוע המטלה. חשוב שהם ירגישו שותפים \"על אמת\", ושאתם מתייחסים לכל מה שהם אומרים ברצינות גמורה. על הבסיס הזה יש סיכוי טוב יותר שהם באמת ירגישו מחוייבים.\nחשבתם על זה? יש ה-מ-ו-ן סוגים של כלבים: גדולים וקטנים, נמרצים ועצלים, שעירים וקצוצי פרווה, גזעיים ומעורבים. חשוב מאוד להתאים את הכלב למשפחה, לצרכים, ליכולות ולטמפרמנט שלה. ראיתי כבר משפחה שהכניסה כלב מאוד תזזיתי הביתה ובתוך שבועות ספורים הבית פשוט \"היה על גלגלים\": הילדים הסוערים ממילא הפכו להיות חסרי שקט מתמיד ולהורים לקח זמן להבין את הקשר בין הדברים. מעניין היה לראות איך הבית נרגע יום אחרי שהכלב אומץ על ידי משפחה אחרת. קחו זאת בחשבון לפני ותמנעו מעצמכם ומהילדים שלכם מפח נפש מיותר.\nאימצנו כלב, שיתפנו, דיברנו והסברנו, ערכנו הסכם, שמענו המון הבטחות לשיתוף פעולה - ובכל זאת אנחנו מוצאים את עצמנו, פעם אחר פעם, מגיעים הביתה ומגלים ששוב לא הוציאו אותו לסיבוב היומי. אנחנו מאוכזבים, מזכירים לילדים את האחריות שלהם, כועסים ואפילו מגיעים למצב בו\nאנו מאיימים שנוציא את הכלב מהבית. ועכשיו מה?\nכאן צריכה לבוא החלטה מאוד ברורה שלכם: איפה עובר הגבול מבחינתכם. במידה והילדים שלכם מתרשלים בתפקידם ואתם באמת לא מוכנים לקחת את זה על עצמכם, האפשרות של הוצאת הכלב מהבית צריכה להיות אפשרית גם עבורכם. קחו את עצמכם ואת האמירות שלכם ברצינות.\nבמידה וזה לא כך, ואתם בעצמכם לא מסוגלים להיפרד מהכלב (כן, גם זה קורה. היצורים האלה הם שובי לב...) הגמישו את החוקים מבלי להתחשבן איתם בכל פעם שהם מפשלים. כך או כך - בחרו באחת מהאפשרויות והישארו נאמנים לבחירה שלכם.\nישנם ילדים שבאמת מאוד-מאוד פוחדים מכלבים. לא פעם זה בא עם עוד סט של פחדים בתחומים אחרים, ואנחנו, ההורים, מוכנים לעשות הכל על מנת לעזור להם להתמודד ולהתגבר עליהם. במקרה כזה חשוב עוד יותר להתייעץ עם מאמן כלבים מקצועי לגבי בחירת הכלב, מינו, גודלו והתכונות המאפיינות אותו, ולהיעזר בו גם בתהליך ההתיידדות וההתקרבות לכלב. כשתהליך כזה מצליח הילד מרוויח כמה פעמים: גם מתגבר על הפחד המטריד מכלבים, גם לומד שניתן להתגבר על פחדים וגם זוכה בחבר קרוב שבאמת מקבל ואוהב אותך בדיוק כמו שאתה.\n,"}
{"article_id": "0,7340,L-4178126,00.html", "header_title": "הורים מול ילדים: איך מתמודדים עם פעוט סרבן?", "full_text": "\"היא לא מוכנה\n.\n\t כל בוקר וכל ערב אנחנו נלחמים איתה\", סיפרו הוריה של ליה בת הארבע. \"מיד כשהיא מתעוררת היא מודיעה שלא תצחצח שיניים. הבכי מתחיל כבר במיטה\" מספרת אמה, \"אנחנו הולכות לחדר האמבטיה, ואני מבקשת ממנה יפה לפתוח את הפה. בסופו של דבר, אני זו שפותחת לה אותו\".\nבערב אותו אירוע מתנהל מול אביה. לדבריו, \"לפעמים היא צורחת כל כך, שאני פשוט נשבר, ואומר לה - אז לכי לישון בלי צחצוח. בדרך כלל אני מצחצח לה את השיניים, היא בוכה קצת ואחר כך נרגעת\".\nמצבים דומים לזה שמתרחש עם ליה והוריה מוכרים כמעט לכל הורה, ובמגוון רחב של תחומים. השאלה הגדולה שנשאלת היא כיצד ניתן להתמודד עימם. חשוב להבין שהתמקדות ביחסים, ולא רק בפעולה עצמה, תוכל לסייע לשפר את ההתנהלות. תחילה נזכיר לעצמנו כי ילדים רוצים לשתף פעולה. באמצעות התנהגותה הסרבנית של ליה היא מעבירה מסר: אתם \"מחליטים עליי\" בדברים רבים. בנושא הצחצוח - אני מחליטה! גם אם בסופו של דבר אתם מכריחים אותי, אני מכריחה אתכם להתרגז. גם אני קובעת!\nכשילדים מרגישים שהם זוכים להבנה ולשוויון ערך הם משתפים פעולה בשמחה. התחושה שלא מתחשבים בדעתם וברצון שלהם, גורמת לילד להבין: יש אנשים שמחליטים, ואנשים אחרים שנאלצים לציית. ילדים מבינים שעדיף להיות בצד הקובע. הם מאמצים את הרעיון, כי בעזרת שיטות כוחניות שונות יוכלו לנהל את סדר היום, במקום להתנהל על פי הוראותיו של האחר.\nבחברה דמוקרטית אף אחד לא רוצה לחוש חסר השפעה. ילדים יכולים לקחת חלק בקבלת ההחלטות, בעוד תפקיד ההורה לתווך את צרכי המציאות, ולאפשר לילד בחירה בין אפשרויות, במקום\nולצוות. למשל, \"אנחנו מצחצחים שיניים פעמיים ביום, כדי לשמור על בריאותן. אתה רוצה לצחצח על השרפרף, או לעמוד על הרצפה? אתה מעדיף את המשחה הזו או הזו?\".\nכשאנחנו מקצרים תהליכים ומודיעים: עכשיו מצחצחים שיניים! תלבש את הטרנינג הירוק! אנחנו לרוב לא חוסכים זמן (הם מתווכחים, מסרבים, בוכים, משתטחים על הרצפה) וגם מפספסים את היחסים. במקום לנהל דיאלוג מכבד אנחנו מצווים, ובמקום לטפח את תחושת הערך של הילד אנחנו פוגעים.\nהוריה של ליה שבים ומחזקים מדי בוקר וערב את השקפת עולמה. לרוב הם מכניעים אותה, ולפעמים אבא נכנע ומוותר לה. הן כאשר אנחנו מכניעים והן כאשר אנחנו נכנעים, המסר הוא אחד: יש חזקים ויש חלשים, והחזק מכניע את החלש.\nזו מלחמה שלא נעימה לאף צד.\nלא גורמת אושר, וגם כניעה לילד אינה תורמת לאושרם של הצדדים. אם המצב לא נפתר, הוא עלול להחמיר: ילדים יכולים לפתח עצירות פסיכולוגית, גמגום, \"טיקים\", הפרעות אכילה ועוד דרכים רבות ומגוונות - כדי להחזיר לעצמם את התחושה שהם שולטים בגופם.\nהכוח נמצא בידי ההורים, כי הם יכולים לסיים את המלחמה על ידי העצמת תחושת השייכות של בתם, במקום לנסות לכפות עליה את רצונם. אם הם נחושים בדעתם להציל את מערכת היחסים, צחצוח השיניים ימתין מעט. במקום להודיע לליה מה היא צריכה לעשות, הוריה יגדירו מה הם מתכוונים לעשות, בשיחה ידידותית: \"החלטנו לא לריב על הצחצוח יותר. את ילדה גדולה, את יודעת ומבינה שזה חשוב. אנחנו לא נצחצח לך בכוח את השיניים. נציע לך לצחצח - ורק אם תרצי, נצחצח\".\nהשיחה הזו חשובה כדי לא להבהיל את ליה: היא רגילה למלחמה, ואם בוקר אחד פשוט יגידו לה \"לא רוצה לצחצח? אז לא\", היא עלולה להיבהל ולפרש באופן שגוי את האמירה כחוסר אכפתיות או אהבה.\nוכך, בכל בוקר ובכל ערב על הוריה לשאול אותה אם היא מעוניינת לצחצח, להציע עזרה, לשמוע את תשובתה ולהגיב באדיבות, בלי כעס וסרקזם. חשוב לזכור שהבעיה הנקודתית אינה הבעיה האמיתית. ליה חשה צורך להפגין את כוחה ומחקה את הוריה, שחשוב להם מאוד שדברים ייעשו בדיוק על פי רצונם.\nגם לליה חשוב מאוד שדברים ייעשו על פי רצונה. מבחינתה, היא לא עושה את הדברים נגד הוריה, אלא בעד עצמה. תפקידנו, כהורים, לאפשר לילדינו לחוש חזקים באמצעות תרומה, מועילות ושיתוף פעולה, במקום באמצעות מלחמה.\nמטרת העל של ליה היא להרגיש מובנת, מורגשת ומשמעותית. אין לה כל רצון לבסס את מעמדה במשפחה כילדה שעושה דווקא. היא נקלעה לתפקיד הזה בגלל אוסף נסיבות. אם החוויות שהיא פוגשת ישתנו, היא תוכל לוותר על תפקיד \"ילדת הלא-לא\" ולמצוא לעצמה תפקיד חדש, וכך גם היא וגם הוריה ירגישו טוב יותר.\nכדי לאפשר לה לחוש שמקומה הטוב במשפחה מובטח, במקביל להצעת העזרה בצחצוח השיניים, הוריה יכולים לחזק את תחושת השייכות שלה במגוון דרכים. למשל, לאפשר לה לבחור בדברים הקשורים אליה: האם ללבוש לגן טרנינג ורוד או כחול? את מי היא רוצה לארח אחר הצהריים? במה נכבד את האורחים – האם נאפה עוגה, או נכין סלט פירות?\nחשוב להתייחס אליה בהערכה: במקום לכפות עליה, הוריה יציינו מה המשימות שיש לבצע, ויבקשו את עזרתה. \"ליה, את רוצה לערוך שולחן? בואי, נכין יחד סלט לארוחת הערב\", ובסיום יודו לה על עזרתה.\nאפשר להעצים את הדברים החיוביים גם על ידי עידוד: \"היה לי נעים להכין יחד איתך ארוחת ערב, את סיפרת לי על היום שלך בגן, ואני סיפרתי לך מה עשיתי היום בעבודה - ממש נהניתי לשוחח איתך!\"\nכדאי לצמצם את הפעמים בהן אומרים \"לא\" לדברים מהותיים: לא רצים לכביש ולא מקללים. אבל במקום להגיד בטון מצווה \"לא נועלים לגן נעליים לבנות\" אפשר להציע: מה תעדיפי לנעול היום, את הנעליים האדומות או את המגפיים?\nהימים הראשונים לאחר שההורים מנסים להעביר תחושה חדשה של שיתוף פעולה והפסקת אש עתידים להיות\n.\n\t ילדים שמנהלים מלחמות עם הוריהם גיבשו השקפת עולם מבוססת. הם הבינו שכדי להישמע כדאי להיות חזק ולהכניע, ובהתחלה רק יחריפו את המלחמה.\nההורים כבר שינו גישה, אבל הילד עוד לא שינה את השקפת עולמו. הימים הראשונים בהם ההורה אינו כופה על הילד, מתפרשים מצידו בהתחלה כ\"ניצחון\" כי הוא עדיין שבוי בתבנית החשיבה המוכרת. בימים אלה הילד בוחן את המציאות החדשה באמצעות השקפת העולם ששירתה אותו עד כה.\nמדובר בתקופת מעבר, וכשהילד ייווכח לדעת שפני הוריו לשלום, גם הוא יתנהל בדרך אחרת. כשתזכרו שהמצב הקשה הוא זמני, תוכלו לגייס אורך רוח ולהגיב בתקיפות\nואדיבות: התקיפות היא כלפי עצמי, ההורה (אני לא צועק, אני לא כופה) והאדיבות היא כלפי הילד. השינוי המיוחל יגיע – והמשפחה כולה תהנה מפירותיו.\nושיהיה ברור: אין כאן כניעה מצד ההורים! אתם מדגימים כיצד משתפים פעולה. לא תמיד הכול יהיה בדיוק כמו שתרצו, וגם לא בדיוק כמו שהילד רוצה, אבל העיקר שתעבירו מסר חשוב: אנחנו מתנהלים באמצעות הידברות והקשבה. אין במשפחה שלנו מכניעים ומוכנעים – אנחנו מתחשבים ומשתפים פעולה. וכמובן, שגם הילד יבין שיחסים טובים במשפחה יתרמו לאושרו של כל אחד מהחברים בה."}
{"article_id": "0,7340,L-4182729,00.html", "header_title": "\"שבוע בלי טלוויזיה!\": מה הסוד של ענישה נכונה?", "full_text": "בתחילת תהליך הדרכת ההורים אני נוהגת לשאול את הזוג היושב מולי האם, לדעתם, הם הורים סמכותיים ומציבי גבולות. \"כן, בטח\", נאמרת לא פעם להיות התשובה, \"אנחנו דווקא מענישים הרבה\".\nכשזו התשובה מתעורר אצלי ספק כבד לגבי מידת הסמכות ההורית שלהם, ספק שהופך על פי רוב לוודאות ככל שאני לומדת להכיר את התנהלותם החינוכית. מרתק לגלות שוב ושוב שתי עובדות מאלפות: הראשונה, שאנשים מקשרים בטעות בין הורות סמכותית לבין ענישה, כשהנחתם היא שעצם ההענשה היא הוכחה מספקת שקיימת סמכות ההורית. והשנייה, שדווקא הורים לא סמכותיים, ההורים ה'זורמים', הם אלו שבסופו של דבר נוטים להעניש יותר (עונשים חמורים יותר), ולתחושתם - נאלצים להעניש.\nהאמת היא שאם יש משהו שמרמז על חולשה בסמכות ההורית הוא שימוש בעונשים כדרך החינוך העיקרית. נושא הענישה הינו נושא רגיש מאוד, המעורר רגשות אמביוולנטיים ודעות מנוגדות, הן בקרב הורים והן בקרב אנשי מקצוע. אינני חסידת ההענשה משום שאני יודעת שהתנהלות נכונה מול ילדים תמנע את הצורך בה.\nאך עם זאת אני מאמינה שענישה היא מרכיב לגיטימי, וכנראה גם הכרחי, בין שאר מרכיבי עיצוב המשמעת והצבת הגבולות. לפיכך לא במקרה מיקמתי את הענישה כמרכיב האחרון\n.\n\t שם מקומה - אחרון המרכיבים, מפני שבשונה מכל הקודמים מרכיב זה אינו חייב להתקיים (ורצוי להימנע ממנו ככל הניתן) בתהליך הצבת גבולות מוצלח.\nמניסיוני ולדעתי במרבית המקרים, כאשר כל מרכיבי הצבת הגבולות מבוצעים כהלכה, לעיתים רחוקות בלבד יהיה צורך בשימוש במרכיב זה. ארחיק לכת ואנסח זאת כך: הורים אשר יציבו גבולות לילדם למן תחילת גידולו, התפתחותו וחינוכו\n- ימצאו כי לעיתים נדירות, אם בכלל, הם צריכים לנקוט בענישה. מסתבר שדווקא הורים סמכותיים הם הורים שכמעט ואינם מוצאים עצמם משתמשים בענישה בבואם לחנך את ילדיהם.\nמתי, אם כן, יהיה זה נכון להעניש? כהורים עליכם להרוויח בעבודה חינוכית קשה וביושר את זכותכם להעניש. מכאן שרק אם הקפדתם ויישמתם את כל תשעת המרכיבים הקודמים, ולמרות זאת עדיין לא הצלחתם להביא את ילדכם להתנהג בדרך הרצויה - רק אז מן הצדק שתפעילו את המרכיב העשירי, הענישה.\nלכן, כשאתם לא מרוצים מהתנהגותו של ילדכם, רגע לפני שאתם ממהרים לנקוט בענישה - בידקו את עצמכם כהלכה ובחנו את עצמכם. לדוגמה, בהקשר לבעיות שינה: שאלו את עצמכם האם באמת הייתם נחרצים לגבי החלטתכם שהילד צריך להירדם במיטתו שלו, האם בדקתם את התאמת דרישתכם זו לילדכם ( למשל, האם מצופה מילד בגילו להיות מסוגל להרדם במיטה שלו), האם פעלתם באחידות ושיתוף הורי (ולא פעלתם באופן שונה בענין ההשכבה), האם העברתם מסר חד משמעי וברור (הבהרתם במילים אך בעיקר במעשים שהרדמות בכל מקום אחר מאשר במיטה לא תתקיים), האם נהגתם באמינות ובעקביות (עמדתם מאחורי הצהרתכם מדי ערב וערב), בתקיפות (בצעתם את החלטתכם גם אם הילד גילה התנגדות), באמפטיה (הבנתם את נקודת המבט של הילד ואת רצונו ובטאתם זאת בגישה מכילה ותומכת), והתמדתם בנתינת חיזוקים חיוביים (מילים משבחות והבעות רגש חם כלפי הילד שנרדם במיטתו).\nאם גיליתם בבדיקה העצמית הזו את חסרונו של אחד או יותר מהמרכיבים בהקשר להתנהגות המסויימת שעליה תכננתם להעניש - אין לכם אלא לבוא אל עצמכם בטענות, ולא יהיה זה הוגן להוציא את תסכולכם על ילדכם על ידי הענשתו. עליכם לאסוף את עצמכם ולצאת לדרך החינוכית מחדש, כשהפעם אתם מבצעים את המרכיבים כולם כהלכה. רק אם גם אז לא תיראו התקדמות וההתנהגות הרצויה לא תופיע - תוכלו להוסיף את המרכיב העשירי ולהפעיל את הענישה.\nרצוי להבהיר בפשטות מושג זה וניתן לעשות זאת\n:\n\t על פי תאוריית הלמידה עונש הוא כל תוצאה לא נעימה עבור הפרט המתרחשת בעקבות התנהגותו. תוצאה שלילית שכזו מעלה את הסבירות שהופעת ההתנהגות הזו תפחת בעתיד, ואולי אף תיכחד.\n\"תוצאה לא נעימה\" עלולה לקרות בכל מיני דרכים. לדוגמה, כשתינוק זוחל מתחת לשולחן, מרים את ראשו וסופג מכה מכאיבה - תוצאה לא נעימה זו אמורה לתרום לכך שבפעם הבאה יזהר יותר. לעיתים פעם אחת ואפילו מספר פעמים לא יפסיקו את ההתנהגות הלא רצויה (הרמת הראש), אך בסופו של דבר התוצאה הלא נעימה (המכה) תיתן את רישומה והתינוק ילמד להיזהר ולא להרים את ראשו כשהוא מתחת לשולחן.\nהעונשים, כמו גם החיזוקים, מלווים אותנו לכל אורך חיינו, מהינקות דרך שנות הילדות ולתוך חברת הבוגרים. התנהגותנו מושפעת ומעוצבת תחת רישומם של החיזוקים והעונשים. היינו רוצים להאמין שהחברה האנושית יכולה להתנהל רק בעזרת החיזוקים וללא עונשים, אך לא כך הדבר. נראה שעל מנת ליצור התנהגות נורמטיבית - אנו זקוקים גם לעונשים.\nכך גם אצל ילדים, פעוטות ותינוקות: האשליה של הורים (ואנשי חינוך) מסויימים שניתן לגדל ולחנך ילדים רק בעזרת אהבה ובדרכי נועם מתפוגגת לנוכח המציאות. וכפי שאצל המבוגרים אנו נזקקים לחוקים ולמערכת אכיפת החוק, עלינו להבין שעל אחת כמה וכמה נזדקק לכך בבואנו לחנך ולעצב משמעת אצל ילדים. לעיתים אין ברירה אלא להשתמש בכוחה ובהשפעתה המרתיעה של הענישה.\nבעידן של הורות 'זורמת', בה ההורים מייחלים להיות חברים של ילדם ומשתוקקים לבטל את הבדלי ההיררכיה בינם לבינו, קשה \"למכור\" את רעיון הענישה. אך מכיוון שהמציאות חזקה מכל אופנת חינוך חולפת, גם הורים שכאלה משתמשים למעשה בענישה. גם אם הם לא קוראים לילד בשמו ומכנים את העונש \"פסק-זמן\" או \"זמן מחשבה\", זוהי למעשה ענישה.\nהמילים המיופייפות הללו אולי מרגיעות את מצפונם של ההורים רכי הלב ושל גננות מלאות רצון טוב, אך הן אינן מכסות על האמת: שום ילד שסרח לא פורש מרצונו לפסק זמן ואף ילדה שובבה לא מבקשת לשבת בפינה המבודדת ולהרהר במעשיה. עבור הילדים אלו תוצאות לא נעימות שהגיעו בעקבות התנהגותם, ותרצו או לא תרצו – על פי ההגדרה זוהי למעשה ענישה לכל דבר.\nבמשפחה המתנהלת באוירה 'זורמת' (בה ההורים אינם נחרצים, ברורים, אמינים, עקביים, תקיפים ואמפטיים) ניתן לראות במקרים רבים תהליך שלילי שתופס תאוצה עם השנים: ההורה ש'זורם' עם הילד ומתקשה להציב לו גבולות מגלה אט אט את הקושי הגובר והולך להביא את הילד לידי כך שיעשה את הנדרש ממנו (יכנס להתקלח, ילך לישון, יעשה שעורי בית, יכבה את הטלויזיה ועוד ועוד).\nבשלב מסויים ההורה כבר לא יכול להרשות לעצמו 'לזרום' עם הילד – כי אם כך יעשה שום דבר חיובי ונחוץ לא יתבצע. ההורה, שאסף והחניק בתוכו תיסכולים שהלכו והצטברו, ברגע מסויים \"מתפוצץ\" ומעניש את הילד. לרוב זוהי הענשה שגויה (ולא פעם גם מוגזמת) שמבטאת רגשות שליליים וחוסר שליטה של ההורה. הענשה שכזו אינה תורמת כלל להתנהלות תקינה ורגועה, אלא להפך – מסלימה את מערכת היחסים הטעונה שבין ההורה לילד.\nכדי להקל על קבלה והשלמה עם רעיון העונש כחלק מרפרטואר הכלים החינוכיים שיש להורים יש להדגיש דבר חשוב:\nהעונש - איננו רוע. הוא אינו מופיע כתוצאה מכוונת-זדון של ההורה, מרצונו לנקום בילד או מהצורך שלו לשחרר תסכולים. אם העונש בנוי נכון, דהיינו - עקבי, מיידי, הוגן, אינו טעון ברגשות שליליים ואינו התפרצות זעם אקראית ושרירותית - הרי שהוא לגיטימי.\nכשילד מתנהג באופן לא רצוי \"ויוצא בשלום\" מן העניין הרי שזהו סוג של חיזוק עבורו וההתנהגות הלא רצויה עלולה לפיכך להמשיך ולהופיע. לעומת זאת, אם התנהגותו תסתיים באי נעימות משמעותית עבורו והילד ישלם עליה מחיר כלשהו - עולה הסבירות שההתנהגות הלא רצויה תעלם בהדרגה ואולי אף תיכחד לחלוטין.\nמבחינה זו \"תוצאה לא נעימה\" עבור ילד עשויה להיות גם הורה שכועס עליו או שאינו שבע רצון ממנו. ילד שהוא באופן כללי ילד ממושמע ושמערכת יחסיו עם הוריו מאופיינת באהבה ובאמפטיה, יושפע עד מאוד מכעסו של ההורה ואין צורך בענישה חמורה מכך. לעומת זאת, ילד שלא חווה עד כה הורות סמכותית מייטיבה, או שהוא מאתגר מבחינת התנהגותו ואופיו עלול שלא להיות מושפע מכעס ההורה ולפיכך לא יהיה מנוס אלא להטיל עליו עונש אחר, משמעותי עבורו.\nכאן המקום להדגיש כי כמו לגבי חיזוק, גם עונש הוא עניין סובייקטיבי בסופו של דבר: מה שפוגע וכואב לאחד לא בהכרח \"מזיז\" לשני. לכן עלינו להכיר את הילד ולדעת \"להתאים\" את העונש הנכון לילד המסויים שלפנינו.\nהורים רבים קראו או שמעו שהעונש צריך להיות קשור לעבירה. שצריך להיות היגיון בבחירת העונש. זה אכן נשמע רעיון טוב ואם הדבר אפשרי - ניתן בהחלט להתאים עונש וליצור חיבור הגיוני בינו לבין המעשה הלא ראוי.\nלדוגמה, כשהמתבגר יוצא לבלות אך לא חוזר הביתה בשעה שנקבעה לו על ידי הוריו, בהחלט הגיוני להטיל עליו עונש מאותו תחום פעילות, כלומר - בפעם הבאה שיצא לדרוש ממנו להתייצב מוקדם מכפי שרצה כסנקציה על האיחור בפעם הקודמת.\nאך לא תמיד ניתן למצוא התאמה מלאה שכזו בין ה\"חטא\" לבין עונשו והורים אינם צריכים לשבור את הראש יותר מדי במציאת עונש שתואם להפליא את העבירה. גם בעולם המבוגרים, בעולם החוק, אין התאמה שכזו: אנו נענשים בקנסות, בשלילת זכויות מסוימות, בעבודות שירות או במאסר. מה שחשוב הוא העיקרון: נגרמת תוצאה שלילית ולא רצויה לפרט על כך שנהג שלא כפי הנדרש.\nעליכם ההורים, אם כן, להיות יצירתיים בעניין העונשים, לברור את העונש\nהמתאים מתוך \"הארסנל\" שהכנתם מראש, ולהתאים את העונש המשמעותי והמשפיע לילד המסוים ולהתנהגות הלא רצויה. אל תיסחפו לעונשים קיצוניים או מוגזמים מדי, אך גם אל תסתכנו בעונשים קלים עד כי גיחוך, אשר לא ישאירו את רישומם על הילד ורק יכרסמו במעמדכם הסמכותי.\nבמיוחד הישמרו מפני עונשים שהם יותר עונש עבורכם מאשר עבור הילד, או כאלה שיקשה עליכם לאוכפם (\"חודש אתה לא תראה טלוויזיה!\" –תפלטו בפזיזות בזמן ריתחה, וכעבור יומיים תגלו שאתם משתגעים מהילד המשועמם המסתובב לכם בין הרגליים...). הקפידו לשמור על אמינותכם – אם הזהרתם בעונש עליכם לבצעו.\nהשתמשו באופן מושכל בעונשים. וזיכרו – שימוש נכון בכל תשעת מרכיבי הצבת הגבולות יתרום במידה משמעותית להפחתה בצורך במרכיב ההענשה."}
{"article_id": "0,7340,L-4028742,00.html", "header_title": "13 סיבות: איך חיית מחמד בבית עוזרת לילד", "full_text": "אין כמעט הורה שלא נאלץ לעמוד מול עיניים מתחננות של ילד שביקש לגדל חיית מחמד. זו יכולה להיות חיה קטנה, כמו עכבר, שרקן או דגים, או חיה גדולה יותר, כזו שדורשת טיפול רב יותר, כמו כלב או חתול.\nרגע לפני שאתם מסרבים לבקשה כדאי שתדעו כי לחיית מחמד יש ערך גדול להתפתחותם של ילדים, גם ברמה הטיפולית. הקשר הקרוב שבדרך כלל נרקם בין שני הצדדים מאפשר לילדים לקבל מהחיה לא רק חום ואהבה, אלא גם ביטחון, רוגע ואפילו כושר גופני. ילדים בעלי צרכים מיוחדים, בין אם זה הפרעות קשב וריכוז, מוגבלויות פיזיות או הפרעות רגשיות, ירוויחו עוד יותר מגידול בעל חיים.\nבשנים האחרונות התבררה התרומה הגדולה שיש לבעלי חיים על בני האדם. בעקבות ההבנה התפתח מאוד תחום הטיפול באמצעות בעלי חיים, תחום חדש יחסית הפועל בהצלחה במדינות רבות בעולם. לארץ הוא הגיע בשנים האחרונות והתווסף למגוון הטיפולים המשלימים המוכרים, כמו פסיכודרמה, טיפול בתנועה, טיפול במוסיקה ועוד. מדובר בכלי טיפולי ממוקד, שבו בעל החיים משמש גורם מתווך והוא מתבצע באופן פרטני או קבוצתי, ובשיתוף פעולה הדוק עם גורמים מטפלים אחרים.\nהאופן שבו עובד בפועל הטיפול באמצעות בעלי חיים הוא על ידי מפגש בין המטופל לבין בעל החיים באמצעות מגע פיזי, מה שמוביל לתהליך רגשי פסיכו-תרפויטי. המטרה היא להגיע אל המטופל, להבינו ולהוליכו לקראת ביטוי רגשי, תובנות ושינוי שישפר את איכות חייו. מי שמכוון את קצב ההתקדמות הוא המטפל.\nהטיפול באמצעות בעלי חיים נמצא יעיל בקרב מגוון אוכלוסיות הסובלות מהפרעות רגשיות והתנהגותיות, לקויות למידה ותקשורת, תסמונת דאון, נכויות, קשיים מוטוריים ואף לקויות נפשיות. כמו כן, הוא יעיל לשיקום נכי צה״ל ונפגעי טראומה, מסייע לילדים במצבי לחץ, לטיפול בקשישים ובמשפחה, לעבודה עם אסירות ועם נוער עבריין.\nאך, כאמור, אין צורך להיות בעל לקות כדי ליהנות מהקשר לבעלי חיים. בשל היותם של בעלי החיים דומים לנו במעגלי החיים ובפעילויות הקיומיות, אבל גם שונים בהתנהלותם, הם מאפשרים לנו להשליך עליהם תכנים מורכבים מעולמנו הרגשי. מכיוון שהם בלתי מילוליים הם לא נעלבים ונפגעים ממה שנאמר עליהם ובסביבתם וכך, באופן טבעי לחלוטין, הם מאפשרים לגעת בבטחה ומרחוק בחלקים רגשיים שקשים עבור הילדים. עם החיה אפשר לדבר ולחלוק חוויות קשות או משמחות ולבטא רגשות \"אסורים\", מבלי לחוות סנקציות חברתיות.\nבעלי החיים, המגיבים לתקשורת בלתי מילולית, מאפשרים לאזן מצבים של תגובה רגשית עזה. מי שמגדל בעל חיים ודאי מכיר את חוויית השתחרור מרגשות עזים של כאב, דחייה, כעס או עלבון לאחר \"שיחה\" עם חיית המחמד האהובה. המגע המלטף עם בעל החיים תורם לקשר רגשי בעזרת תחושה של קרבה ואינטימיות, ואף גורם לרגיעה פיזית.\nבנוסף, כאשר אדם מטפל ביצור חי אחר, דואג להאכלה שלו, לנקיון, למשחק המשותף, לטיול בחוץ ביחד – כל אלו גורמים לו לתחושות של הצלחה, הישגיות וקבלת אחריות ומחזקים אצלו את הביטחון ביכולתו ובערכו העצמי. זו הזדמנות לאדם, גם המסוגר והנוקשה ביותר, לחוות את הצד הרך, המסור והאוהב שבו.\nעבור אנשים רבים, ובפרט ילדים הסובלים מקשיים חברתיים ומחרדה ביצירת קשר עם חברים, בעל החיים משמש מצד אחד כחבר ומהצד השני מזמן הזדמנויות לשיחה נינוחה וליצירת קשרים עם אנשים נוספים. הוא משמש כמתווך לקשרים חברתיים, מעודד יכולות ביצועיות של פעילויות יום יומיות, לקיחת אחריות, מסוגלות, חיזוק הביטחון והערך העצמי, הרגעה, משחק וחבר לשיח רגשי.\nחשוב רק להדגיש שאין לנו את הרשות \"להשתמש\" בבעלי החיים וכי הם לא יוכלו להיות \"מטפלים\" טובים, אלא אם יהיה להם טוב.\nילדים שגדלים עם בעלי חיים נוטים לחלות פחות ממי שאינו חשוף אליהם.\nילדים שחיים עם כלבים, למשל, חשופים למגוון רב של תחושות ומגע. לחשיפה של מגע, תחושה ותנועה יש חשיבות רבה בהתפתחות הקוגניטיבית.\nלמגע יש חשיבות עצומה להתפתחות הרגשית של ילדים. כדי שילד יתפתח בצורה טובה מבחינה רגשית הוא זקוק למגע ולתחושה נעימה וחמה, לרכות שהמגע נותן. מגע בגוף חי גורם לרגיעה - ולא בכדי אנחנו לוקחים את הילדים על הידיים כשהם בוכים. ההתרפקות והרוך של בעל החיים על הילד מאפשר לו לשחזר את החוויות של המגע הנעים - גם בגיל יותר מבוגר. עבור ילד קטן בעל החיים מאפשר, מלבד הרוך והחום, גם התנסות בסוגים שונים של מגע ומרקמים.\nגידול של בעל חיים מסייע לפתח את הויסות העצמי ואת יכולת ההרגעה העצמית של הילד הרך, בעזרת המגע והליטוף של בעל החיים האהוב. בעלי חיים מגיבים למצב הרגשי של בני אדם קרובים ומשקפים להם את תחושותיהם ורגשותיהם. למגע עם בעלי חיים יש השפעה מרגיעה וממתנת, אם בצפייה בהם או בליטופם.\nהקשר עם בעלי החיים מעודד ישיבה רגועה ושקטה, אם בשעת ליטוף או האכלה. קשר זה משפיע גם על תחומים אחרים בחיים ומקל על ההתרכזות ועל ביצוע משימות לימודיות.\nבעלי חיים הם יצורים תנועתיים מאוד ולכן הם מעודדים ילדים לפעולה מוטורית, במטרה להיות במגע עם חיית המחמד. גם מתבגרים מקבלים מוטיבציה לתנועה כאשר הם מטפלים בבעל חיים, מאחר ועליהם למלא מטלות פיזיות, שלרוב הם אינם ממלאים במקרים אחרים.\nבעלי חיים אינם מרכלים או בוגדים וניתן לתת בהם אמון - כפי שהם נותנים אמון בנו.\nלבעל החיים יש צרכים משלו, והילד צריך להתחשב בו וברצונו. בדרך זו הילד מבין כי בעל החיים נפרד ממנו, וזה דבר טבעי, גם כשיש ביניהם אהבה רבה וחוויות של שיתוף בחלק מהזמן.\nהקשר עם בעל החיים, שלא יכול להביע את עצמו בצורה מילולית,\nתורם להתפתחות היכולת להבין מצבים דרך \"קריאת\" שפת הגוף וההתנהגות של האחר.\nהטיפול והקשר האוהב עם בעל החיים מאפשר לילד להיות אמפטי לתחושותיו ולהיפתח אל האחר, ומתוך כך להתחשב בו.\nהילד מקבל את האחריות לחייו, לבריאותו ולאושרו של יצור אחר. הוא צריך לדאוג לו ולפתח את הבגרות וההבשלה שמלווה את האחריות. התפקיד גם נותן לו ביטחון ומחזק את אמונתו ביכולתו העצמית.\nפעם, כשהמשפחות היו גדולות ואנשים חיו בשבטים, חוויות כמו לידה, מחלות, נכות ומוות היו מנת חלקם של הילדים. היום אנחנו כבר לא חיים בצורה כזו והמשפחה היא גרעינית, כך שמה שהילדים רואים אלו לרוב זוג הורים בריאים וסבא וסבתא, שלרוב גרים רחוק. בעלי החיים מאפשרים לילדים להכיר ולראות את מעגל החיים כולו, ולהתמודד איתו. הם גם יכולים לעשות זאת בתקופה קצרה יותר, כיוון שאורח החיים של החיות קצר הרבה יותר משל בני אדם.\nהעובדה שבעל החיים נמצא לידו מעניקה לילד תחושה של ביטחון. הוא אינו מגיע למצב שבו הוא חש בודד, כיוון שבעל החיים תמיד נמצא שם להקשיב לו ולשחק איתו. כלבים מעניקים ביטחון גם במובן הפיזי, כיוון שהם מתריעים מפני זרים."}
{"article_id": "0,7340,L-4395578,00.html", "header_title": "יש דבר כזה: אמא ל-4 שאוהבת את החופש הגדול", "full_text": "בחודש האחרון מספיק היה לחכות בשער בית ספר, להגיע למסיבת סיום או לשוטט בקבוצות פייסבוק של הורים כדי להבין שאימת ההורות היום היא לא גיל שנתיים, עליית תשלומי הורים או אפילו שרת הבריאות עם המחשבות שלה על הנקה ותמ\"ל. הדבר המפחיד הבא כבר כאן, ממש היום, וקוראים לו החופש הגדול.\nלפני הרבה שנים היו זמנים אחרים, בהם אתם הייתם אלו שמחכים וממתינים בקוצר רוח לסיום שנת הלימודים. אתם הייתם אלו שרק רוצים קצת חופש מכל חוברות הלימודים המשעממות ומהקול הצווחני, נוטף הדיקציה, של המורה ומאיומי המנהל. לפני שנים אתם הייתם אלו שרק חיכו לחופש ולשקט ובעיקר לבקרים האלה שלא חייבים למהר בהם כדי להגיע לצלצול.\nנסו להיזכר כמה חיכיתם לראות את \"איים אבודים\" וכמה חיכיתם ל-12 הפרקים חסרי המעוף או האפקטים של דאג וטוני עם צווארון הגולף ב\"מנהרת הזמן\". אם היו שואלים אתכם אז, לפני 15 או 20 שנה, האם יש סיכוי שתחשבו שהחופש הגדול מיותר הייתם טוענים ש\"אין מצב\" או בעצם \"אין סיכוי\" שהחופש הגדול יהיה משהו אחר חוץ מכיף צרוף.\nבואו נתחיל בכך שנעשה רגע סדר ונחשוב למה אנחנו כל כך לא אוהבים את החופש הגדול כהורים?\nאתם תגידו\n,\n\t תחינות לסבתות שישמרו על הילדים, בזבוז מטורף של כסף על אטרקציות, ריצה אחרי בילויים שכוללת הרבה ג'אנק פוד וניסיונות להרגעת המצפון.\nואני אומרת שהחופש הגדול מצליח להוציא מהורים את כל מה שהם מצליחים לשלוט בו במשך השנה, את השלווה ואת הרוגע. הסיבה פשוטה, אם בשבוע רגיל יש להורה ממוצע זמן קצוב עם הילדים ומסגרת של בית ספר שיוצרת תנאים ומחויבויות, כאן אין שום דבר. ריק גדול שמחייב כל הורה להתמודד.\nאם מדובר על יציאה מהבית בשעה ברורה לעבודה, אז אין יותר את המורה שינזוף בילד המאחר, מקסימום תיכוניסט מחוצ'קן בתור מדריך קייטנה, לא מאיים. בחודשיים האלה אתם צריכים להתמודד לבד עם הילדים בלי איום חיצוני, בלי סדר ומשמעת שכופים מבחוץ. זה רק אתם והם, לטוב ולרע.\nנסו, לפני הכל ולשנייה אחת, להתחבר לכל מה שאהבתם בחופש הגדול פעם, כשהייתם ילדים: לשקט, ליכולת להתעורר מאוחר בבוקר, לשכוח לרגע מציונים, שיעורי בית או מאינטריגות חברתיות. נסו להיזכר שהחופש היה חשוב לכם ואפשר לכם לקחת אוויר לקראת עוד שנה. החופש עצמו חשוב לילדים. אי אפשר לגדל בוגרים עצמאיים אם בכל רגע נתון הם נמצאים במסגרת. קצת חופש מפתח יצירתיות וחשיבה עצמית.\nנכון, שוק העבודה בישראל לא מסונכרן עם החופשים בבתי הספר. למעשה, כמו שכולנו יודעים ישראל היא אחת המדינות המובילות בפערים בין ימי חופשה של הילדים לאלו של ההורים. זה דבר נתון ועד שנתאחד ונתארגן לשנות את זה - זה המצב. כולם בסופו של דבר לוקחים ימי חופשה כדי להיות עם הילדים, מי יותר ומי פחות, אז מומלץ שתנצלו את אותו החופש, במקום שתקטרו עליו.\nזמן הוא מצרך יקר, בעיקר בקשר שלנו מול הילדים. זמן הוא בעיקר משהו שאין לנו מהרגע שהפכנו להורים. אין זמן לדבר ויותר מזה אין זמן להקשיב. לעומת זאת, מהרגע שהפכנו להורים אנחנו בעיקר ממהרים, מתארגנים, מאחרים. כשאין לנו זמן או כוח אנחנו משתמשים בצרוף האולטימטיבי אחר כך. הורים יקרים, האחר כך שכל כך ייחלתם לו במשך השנה, הוא עכשיו, בחופש הגדול.\nיש להורים נטייה להיבהל מהזמן הזה: מה עושים עם הילדים? אילו אטרקציות נספיק?\nאני מציעה דבר פשוט: לעשות כלום. פשוט כלום. לא חייבים לרוץ כל הזמן. חייבים להשאיר מקום גם לשעמום ולמנוחה. לא צריך להספיק - אפשר פשוט להיות שם איתם, לנוח מהמרוץ הזה שכולל להגיע בזמן או לרצות אחרים. אז הם רבים. אז מה, תנו להם להתווכח קצת לפני שאתם מתערבים.\nשבו ביחד איתם וצפו בטלוויזיה ותבינו מה הם רואים. הכירו את כל תכניות הטלוויזיה שנראות תמימות (מי אמר \"גאליס\"?) ותגלו כמה אימה אמיתית יש בכל פרק שכזה. גלשו ביחד באינטרנט והכירו את חבריהם לפייסבוק, בדקו איתם אם הם באמת מכירים את החברים שלהם ברשת ואולי תחשבו איתם קצת על המדיה המורכבת והמסוכנת הזאת.\nלכו איתם לעשות קניות ותחשבו ביחד על כל הג'אנק שאכלתם השנה. קראו קצת מהספרים שהם אוהבים, כמו \"יומנו של חנון,\" ותזכרו איך הם מסתכלים עלינו: חופרים, מעצבנים ובהחלט לא מבינים. פשוט תיהנו."}
{"article_id": "0,7340,L-4386925,00.html", "header_title": "למה כל כך מפחיד אתכם שישעמם להם בחופש?", "full_text": "חופש, סוף שבוע או סתם אחר הצהריים ללא חוגים והילד כבר מצהיר בקול: \"משעמם לי\". מסתבר שאין כמעט בית שבו לא נשמעת ההצהרה הזו, שמיד מפעילה הורים ומלחיצה אותם בו זמנית. כשמדובר על החופש הגדול, החשש גובר עוד יותר וכולנו נכנסים לריצת אמוק מטורפת ומחפשים אחר תעסוקה, אטרקציות ושלל בילויים - רק שלא יגידו שמשעמם להם.\nהורים עסוקים בפיתוח היכולות של הילדים ובמילוי הזמן הפנוי. הם משמיעים DVD שעוזר בהתפתחות רגשית, מוצאים חוגים לפיתוח המוטוריקה העדינה, הגסה, בהמשך תמצאו גם חוגים למיומנויות חשבון, דמיון, הכנה לגן ומיומנויות מים ורכיבה על אופניים. הכל נכנס ללוח זמנים צפוף ומהודק. ולכן, כשאנחנו משאירים אותם רגע אחד לבד, בלי לנסות לפתח משהו, אנחנו מתפלאים שמשעמם להם.\nילדים כבר לא מציירים או אוספים גרוטאות ויוצרים משהו מופשט ודמיוני. הם הולכים פעם בשבוע, בשעה היעודה, לחוג אומנות עם מיטב החומרים. כשפתאום יש קצת זמן פנוי בין חוג האפייה בשמרים למיומנויות מים ולוגיקה לגיל שלוש, אתם מתפלאים שמשעמם להם?\nבעבר ילדים יצאו החוצה, נפגשו עם חברים ופיתחו מיומנויות משמעותיות - חברתיות ומוטוריות. היום אחת המיומנויות הבסיסיות והמוקדמות ביותר שילדים רוכשים היא לחיצה על כפתורים: לוחצים על הכפתור העגול ונשמעת מנגינה, לוחצים על כפתור בשלט והטלוויזיה נדלקת, לוחצים על מקש בטלפון והאס-אם-אס נשלח, לוחצים על מקש במקלדת והמשחק עולה.\nבמקביל לכל הכפתורים הטכנולוגיים האלה הילדים גם לומדים ללחוץ על הכפתורים הנסתרים מכל: כפתורי הקסם שמפעילים את ההורים. הפופולאריים ביותר מבין אלה הם \"אבל לכולם יש\", \"למה לו מותר ולי אסור?\" והכפתור המדובר: \"אמא, משעמם לי\".\nהשאלה כמובן היא האם \"הגדרת התפקיד\" שלנו, כהורים, כוללת דאגה לא פוסקת לבידורו והעסקתו של ילדנו המשועמם? התשובה היא חד-משמעית: לא!\nזכרו שכאשר אנחנו נענים לילד, אנחנו נותנים לו לגלגל את האחריות למידת העניין שלו אלינו, ובכך מונעים ממנו את ההזדמנות ללמוד להתמודד עם שעמום או עם פרקי זמן בהם אין פעילות מוגדרת.\nכהורים, אנחנו צריכים לשאוף לחנך את הילד להתמודד עם שעמום. התועלת בכך היא כפולה: הילד יגדל להיות אדם מאושר יותר ומתוסכל פחות, ובמקביל נפחית את הסבירות שהשעמום יביא חלילה להשחתה של רכוש, עבירה על החוק או אלימות.\nלפני הכל, האמירה משעמם לי לא תמיד פשוטה ולפעמים מאחוריה עומדים דברים נוספים. לפעמים באמת מדובר בילד שלא יודע מה לעשות עם הזמן הפנוי שלו. הוא לא רגיל להיות לבד ואין לו מושג מה לעשות כשלא אומרים לו בדיוק מה עושים. כשילד רגיל להצפה ולגירויים, רגע לבד יכול להיות באמת מפחיד.\nלפעמים לא מדובר בכך שהילד באמת משועמם אלא דרך שלו לומר שהוא רוצה להיות עם ההורים, דרך להשיג תשומת לב של ההורה העסוק. כדאי לשים לב האם \"משעמם לי\" נאמר הרבה פעמים ובעיקר מה התגובה שלכם לכך: האם אתם נבהלים, עוזבים את הכל ורצים לספק לילד תעסוקה?\nשעמום הוא גם דרך לומר \"קשה לי\". כשילד מבצע משימות קשות, לדוגמה בבית הספר או משימות הקשורות ללימודים, לפעמים המשעמם היא דרך לומר קשה, אני לא לגמרי מבין או מצליח לבצע את המשימה. לפעמים זה הפוך - זה קל לי ואני מחפש אתגר. בדקו מתי המשעמם נאמר.\nאם באמת מדובר בשעמום, כלומר הילד רגיל כל הזמן שיפעילו אותו וידאגו שסביבו יהיו משחקים פעילויות ויצירה, אז זה בסדר - אפשר לתת לו להשתעמם קצת. טוענים שמהשעמום יוצאים הדברים הטובים ביותר. בלי להשתעמם ילדים לא חושבים ולא מנסים ליצור.\nאז רגע לפני שה\"שעמום הגדול\" מגיע, הנה כמה טיפים שיסייעו לכם ללמד את הילדים להתמודד עימו. ההמלצה שלנו היא להתחיל כבר עכשיו ב\"אימון\", כדי שעד שיגיע החופש הילד כבר יידע למלא את זמנו לבד ויתלונן פחות על שעמום.\nשבו עם הילד לפני תחילת החופש הגדול, עברו על הלו\"ז והגדירו ציפיות. הגדירו זמני עיסוק עצמאי - ודאו שהילד הבין מה אתם מצפים ממנו ועזרו לילד לתכנן מה יעשה בזמנו הפנוי לבד. המסקנה שלנו: תכנון ועזרה - כן, בידור - לא.\nבררו איתו מה מעניין אותו ודאגו לגירויים שונים בעלי סבירות גבוהה שהילד ימצא בהם עניין. לדוגמה, הילד מתעניין במדע? ניתן למצוא ספר ניסויים מעניין; הוא מתעניין באמנות? כדאי שיהיו צבעים ודפים נגישים.\nכדאי להפסיק, לשם התחלה, לנהל את הילד. תנו לו להתנהל לבד. גם כאשר משחקים עם ילדים צעירים תנו להם לבחור את המשחקים ואל תעירו כל הזמן. בגן המשחקים ניתן לראות את ההתערבות ההורית בצורה בולטת: הורים מציעים לילד מתי לשחק בחול ומתי להתנדנד. גם כשבאים חברים יש נטייה להורה להציע במה לשחק, מה לעשות ומתי לאכול. תנו להם מגיל צעיר להחליט, לבחור ולהבין מה מעניין, ואם הם משחקים לבד השגיחו עליהם - אבל אל תתערבו.\nטלוויזיה היא, כידוע, מפלטם של המשועממים. אי אפשר להשתעמם כשבוהים באופן פסיבי בטלוויזיה. דאגו לכיבוי מסכים בזמן העיסוק העצמאי: טלוויזיה, מחשב וטאבלטים רק ממשיכים את המעגל בו הילד לא יודע להעסיק את עצמו. חשוב שהילד יהיה מודע מראש לכך שיש שעות בלי מסכים, ולא להפתיע או לנהל סביב הנושא ריב.\nהכינו והשתמשו בקופסת \"שעמום\" להגברת העניין והמוטיבציה של הילד. הכוונה לקופסה סגורה מקרטון קשיח,\nכמו קופסת נעלים עטופה יפה (גם את זה יכול הילד לעשות כפעילות) לתוכה מכניסים פתקים ובהן הכוונה לפעילויות שונות. על הקופסה כיתוב מאיר עיניים \"קופסת השעמום של משפחת ... \" ועושים חריץ המאפשר לילד להכניס את ידו ולהוציא פתק עם פעילות מסויימת. כאשר הילד משועמם ההורה יכול להפנות אותו לקופסה. מתוך 10 פתקי פעילויות, שתי פעילויות הן פעילויות כייפיות עם ההורה. הילד \"מגריל\" פעילות כזאת אז ההורה פועל יחד איתו.\nחזקו ופרגנו על כל עיסוק עצמאי וניהול נכון של הזמן, בעיקר כאשר הילד מוצא תחום עניין חדש ומתעמק בו. אצל ילדים שלא רגילים להיות רגע לבד כדאי לחזק גם פרקי זמן קצרים. הורים, שימו לב שהחיזוקים צריכים להיות ממוקדים וחיוביים. משפט כמו \"איזה יופי שלא השתעממת היום\" נאמר בצורה שלילית. נסו לחזק את הילד בצורה חיובית: \"ראיתי שבילית מאד יפה היום\" או \"אני חושב שהיה לך מעניין במשחק היום\". לחיזוקים האלה ולרגעים האלו בדיוק כדאי לחזור כשהילד טוען שמשעמם לו. אתם יכולים להזכיר לו את הפעילות שעשה לפני כן: \"ראיתי שבשבוע שעבר מצאת ספר/משחק ומאוד נהנית\".\nחשוב לפתח משחק עצמאי מגיל צעיר כיוון שאז קל יותר ללמד את הילד להעסיק את עצמו."}
{"article_id": "0,7340,L-4170739,00.html", "header_title": "סמכות הורית: לעשות שימוש יעיל בחיזוקים חיוביים", "full_text": "אחר צהריים טיפוסי: אמא אספה את שני ילדיה מהמסגרות החינוכיות ושבה איתם הביתה. הילד הגדול פונה לחדרו, ניגש לצעצועיו אליהם התגעגע וחיש מהר שוקע במשחק. אחיו הפעוט מסתובב בבית ועובר מעניין לעניין. אמא נכנסת למטבח, מנסה להספיק כמה שיותר בדקות החסד בהן הילדים עדיין מעסיקים את עצמם.\nתוך דקות ספורות הפעוט מתחיל להשתעמם ומנסה לקבל מעט תשומת לב מאימו, אך זו טרודה ולא באמת מתפנה אליו. בחפשו עניין הוא ניגש לחדרו של אחיו ומיד מבין ששם אכן יימצא התרחשויות מרתקות. הוא מתיישב והאח מאפשר לו לשחק לידו. אך הפעוט אינו מסתפק בכך ומחליט לקחת חלק במשחק: הוא מושיט ידיו ולוקח מצעצועי אחיו.\n\"אאא-מממ-אאא!!! תקחי אותו! הוא מפריע לי פה!\", נשמעת צעקה מהדהדת. אמא, שרק רוצה להספיק לשים עוד משהו קטן על הכיריים, צועקת חזרה: \"תשחק איתו קצת ותיכף אני לוקחת אותו\".\nעוברות עוד כמה שניות בהן הפעוט מציק לאחיו הגדול ושוב נשמעת זעקת הילד הקורא לאימו. זו עדיין מתמהמת לבוא כשפתאום נשמעת חבטה מכיוון החדר ובכיו של הפעוט מזעיק אותנ מהמטבח בריצה לחדר. היא מוצאת את הקטן מוטל על הרצפה, בוכה, בעוד אחיו הגדול שקוע מחדש במשחקו. תוך כדי שהיא מרימה בחיבוק מרגיע את היבבן היא פונה אל הגדול ונוזפת בו קשות על שפגע באחיו. היא יוצאת מהחדר זועפת ומתוסכלת - תוך השלמה עם העובדה שדקות החסד שלה תמו. היא מתפנה אל הפעוט ומחפשת כיצד לשעשע אותו.\nמוכר לכם? הורים רבים חווים אירועים דומים לאלו עם ילדיהם. הם מתקשים להבין מדוע הילד הגדול מתנהג כך למרות שכועסים עליו ולעיתים אף מענישים אותו. ובכן, אולי תתפלאו לדעת אך הילד מתנהג בתוקפנות כלפי אחיו הפעוט מכיוון שהוא קיבל חיזוק חיובי על התנהגותו זו. יותר מכך: גם אחיו הפעוט קיבל חיזוק חיובי על הצקתו לאחיו. היכן מסתתר החיזוק? פתרון התעלומה בהמשך.\nלכאורה כמעט ומיותר להסביר את משמעותם וחשיבותם של חיזוקים. מבלי שהם אולי מודעים לכך, הורים עושים שימוש בחיזוקים על מנת לקבל מילדם את התנהגות הרצויה, והם עושים זאת מהסיבה הפשוטה - הם מגלים שזה עובד. ואכן, חיזוקים חיוביים הינם מרכיב משמעותי והכרחי בעיצוב משמעת.\nנדמה גם שאין הורה שאינו יודע מהו חיזוק ושאינו נוטה להשתמש בחיזוקים, אם ביודעין ואם באופן אינטואיטיבי. במערכת יחסים תקינה בין הורה לילדו, בה ההורה ממוקד בילד ורוצה בטובתו ושבה הקשר הרגשי בינו לבין הילד חם ואוהב, ההורה הרווה נחת אינו מתקשה להעתיר על הילד חיזוקים ושבחים. עם זאת יש הבחנה בין השניים: חיזוקים מתייחסים להתנהגות ספציפית (\"כל הכבוד שזרקת את הלכלוך לפח\"), שבח מתייחס לאיפיון והוא יותר כוללני (\"אתה ממש ילד מקסים\"). לכן בנתינת חיזוק יש להגדיר בדיוק על איזו התנהגות הוא ניתן.\nנתינת חיזוקים ושבחים מתחילה כבר בשעות ובימים הראשונים לחייו של התינוק, כשהאם והאב הטריים מתבוננים בפניו של הרך הנולד ופניהם קורנות מאושר. הם מדברים אליו בטון דיבור ייחודי שערב לאזנו ומספרים לו כמה הוא נפלא בעיניהם. בהמשך, כשהתינוק יוצר קשר ברור יותר הוא מקבל חיזוק על התנהגויות המוצאות חן בעיני הוריו - כשהוא מחייך לראשונה, כשהוא צוחק, כשהוא מושיט יד ומצליח לגעת בצעצוע שמולו וכך הלאה, כשבסוף השנה הראשונה הוא מתחיל לעשות את צעדיו הראשונים וזוכה לקריאות עידוד שלא היו מביישות אצטדיון ספורט מלא אוהדים.\nעל פי תאוריית הלמידה חיזוק הוא תוצאה נעימה הנגרמת לפרט בעקבות התנהגותו. אם בעקבות התנהגות מסויימת נגרמת לפרט תוצאה חיובית מבחינתו - מהווה הדבר עבורו חיזוק חיובי. קבלת החיזוק החיובי מעלה את הסבירות שההתנהגות הזו תשוב ותתרחש.\nלדוגמה: יום בהיר אחד מלמולו של התינוק נעשה ברור יותר ופתאום נפלט מפיו משהו שנשמע כמו \"א-בא\". ההורים המאושרים,\nמתמוגגים מניצוץ הגאונות שנגלה בתינוקם, מגיבים בצהלות שמחה, בחיבוק חם ובנשיקה עסיסית לתינוק. תגובתם זו מעלה את הסיכוי שבהמשך הוא יחזור וינסה להגות \"אבא\" על מנת לזכות שוב בתגמול הרגשי שנעם לו כל כך.\nעם חלוף הזמן, לאחר שההתנהגות החדשה שרכש התינוק התבססה, יורד הצורך בחיזוקים עבורה. ההתנהגות הופכת לחלק מהיכולת הכמו-אוטומטית (או המופנמת) של התינוק מכיוון שחזר עליה מספר רב של פעמים; הוא כבר יודע להגות את המילה \"אבא\" בכל פעם שיתבקש ושירצה. הוא יעשה זאת גם אם לא יקבל על כך חיזוקים. יהיה עליו ליצור התנהגות חדשה על מנת לשוב ולקבל את אותה כמות חיזוקים; למשל כשיצליח להרכיב משפט של שתי מילים - יזכה לתגובה נלהבת של הוריו.\nהדוגמה שלעיל מאפיינת את מודל הלמידה: מבחינת תכיפות נתינת החיזוקים, הרי שבהתחלה ניתן חיזוק על כל פעם שההתנהגות החדשה מופיעה – זהו חיזוק מלא. בהמשך מקבלת ההתנהגות חיזוק לעיתים קרובות אך לא בכל פעם, כשהתדירות פוחתת בהדרגה – זהו חיזוק חלקי. החיזוק החלקי יופיע לעיתים רחוקות יותר ויותר עד להפסקה מוחלטת.\nככל שההתנהגות החדשה הולכת ומתבססת, נוטים רוב ההורים באופן טבעי להפחית בהדרגה את החיזוק החיובי על התנהגות המסויימת הזו. כאשר ההתנהגות הזו תופנם לגמרי - לא יהיה צורך יותר לחזק אותה.\nזהו המבנה הקלאסי של נתינת חיזוקים, כשהמטרה היא הפנמה. דווקא התדירות החלקית והאקראית, ההולכת ופוחתת עם הזמן, מעלה את הסיכוי שההתנהגות תתייצב. כך למעשה מתחולל תהליך ההפנמה וההתנהגות הופכת לעמידה לאורך זמן (והילד כבר אינו מצפה שבכל פעם יקבל חיזוק על התנהגותו). הוא הפנים את רצונותיהם ודרישותיהם של הוריו ממנו והם כעת רצונותיו הוא ודרישותיו מעצמו. הילד חש בטוב עם עצמו כשהוא מתנהג כפי שהוא יודע שהוריו מעוניינים. מעתה ההצלחה בביצוע ההתנהגות מהווה כשלעצמה חיזוק.\nאם כן, ניתן לראות כיצד השימוש בחיזוקים משמש כאמצעי חשוב ביותר ללמידת התנהגויות חדשות. למעשה בעזרת החיזוקים ניתן להשפיע על ולעצב את התנהגות הילד.\nחיזוקים חיוביים (כמו גם עונשים) הם עניין סובייקטיבי. מה שלאחד מהווה חיזוק, לא בהכרח יהווה חיזוק לרעהו ואולי אף יהווה את ההפך מכך. לדוגמה: עבור ילד אחד הבטחה לצאת לטיול תהווה תמריץ וחיזוק חיובי ואילו לאחר, ששונא טיולים, הבטחה כזו כלל לא תדרבן אותו להתנהגות הרצויה, ואולי אף להפך... לפיכך כדאי לברר ולדעת מה מהווה חיזוק עבור הילד המסוים שלפנינו. יותר מכך: גם אצל אותו הילד זה עשוי להשתנות מפעם לפעם ומה שהיה בעבר חיזוק - כבר אינו כזה עבורו.\nעם כל המורכבות של המודל התיאורטי של תהליכי למידה וחיזוק, הרי שהורים, רובם ככולם, יודעים להשתמש נכון במודל ואף עושים זאת כהלכה. אך לצערנו, החיים לא פשוטים עד כדי כך ולא פעם עלולים להתרחש שני תסריטים לא רצויים מבחינת המודל של הורים-חיזוק-ילד:\nהוא מתייחס אל ההתנהגות החיובית כמובנת מאליה ולא טורח להביע את שביעות רצונו ממנה. במקרה של אי נתינת חיזוק - ההורה מפספס הזדמנות פז לקדם את תהליך התבססות ההתנהגות החיובית ולפיכך תהליך רכישת ההתנהגות הרצויה עשוי לקחת הרבה יותר זמן ויצור אצל ההורה תסכול (\"איך זה שהוא עוד לא למד ל...\").\nזהו המקרה הגרוע יותר, בו ההורה כלל לא ער לכך שההתנהגות השלילית שהוא אינו מעוניין בה (ולעיתים אף מעניש עליה) מתרחשת וממשיכה מפני שהילד זוכה לחיזוק חיובי כלשהו עליה, חיזוק שהוא - ההורה, אינו מודע לו. כך קרה בהתרחשות אותה הבאנו בפתיח.\nהילד הגדול יושב לו לתומו ומשחק בצעצועיו. אחיו מצטרף אליו ובתחילה הילד סובלני ומשתף אותו במשחק. האמא, העסוקה בדבר מה אחר אינה שמה לב לכך (היא כנראה פשוט נהנית מהשקט הזמני הזה...) ואינה מחזקת התנהגות רצויה זו (על ידי אמירה כמו \"אני ממש נהנית לראות איך אתה משתף את אחיך במשחק!\"). לאחר כמה דקות סבלנותו של הילד קצה והוא קורא לאימו לעזרה על מנת שזו תרחיק את הפעוט המציק. אך האמא העסוקה אינה נענית, זאת אומרת - שוב לא מחזקת התנהגות רצויה (\"טוב מאוד שאתה קורא לי כשאחיך מפריע לך!\").\nלבסוף, כשהילד חש חסר אונים לגמרי מול פלישת אחיו, הוא דוחף אותו ומכאיב לו. הפעוט מתחיל לבכות. אמא, שנזכרת כעת להגיב, נזעקת למקום, מרימה את הפעוט ומרחיקה אותו מצעצועי אחיו, תוך שהיא פולטת מילות כעס כלפי הגדול. למרות שכעסה לבטח אינו מהווה חיזוק חיובי עבור הילד, הרי שעם זאת התנהגותו השלילית (דחיפת אחיו התינוק) זכתה בהצלחה הרצויה המתבטאת בסילוק הפעוט המטריד - וזהו חיזוק חיובי משמעותי ביותר עבור הילד. אל נתפלא אם כן אם בפעם הבאה, למרות אי הנעימות שבכעסו של ההורה, ינקוט הילד בשיטת הדחיפה מיד עם פלישת אחיו הפעוט - שהרי הילד למד שבנקיטה בהתנהגות זו ישיג את רצונו שכן התנהגות זו קיבלה בפעם הקודמת חיזוק חיובי (הרחקת הפעוט המפריע)!\nומה לגבי הפעוט? גם הוא למד שהדרך לגרום לאמא לעזוב את עינייניה ולהתפנות אליו היא על ידי הטרדת אחיו הגדול, כשמה שעדיף היה שיתרחש הוא שהאמא תגיע לחדר כשבנה קורא לה ותעיר לפעוט כי אינה מרשה לו להפריע לאחיו. כך, למרות שספג דחיפה לא נעימה, בסופו של דבר העסק השתלם לפעוט – אמא באה, חיבקה, ניחמה וכעת נשארת לידו לשעשעו.\nישנם שלושה סוגי חיזוקים: רגשיים, חברתיים וחמריים. עקרונית הם אינם שונים זה מזה מפני ששלושתם עונים על הדרישה של גרימת תוצאה חיובית או הנאה לאדם על ביצוע התנהגות מסוימת. אך מהותית הם שונים: החיזוק החיובי החומרי מתבטא בקבלת דבר מה מוחשי או טובת הנאה\nכתוצאה מההתנהגות (צעצוע, ממתק). החיזוק החברתי הוא כל פעילות משותפת עם אנשים אחרים בה הילד לוקח חלק ואשר מסבה לו הנאה (הקראת עוד סיפור, יציאה לטיול או ללונה-פארק וכדומה). החיזוק החיובי הרגשי מתבטא בקבלת משוב חיובי מילולי ו/או גופני להתנהגות הרצויה (מחיאות כפיים, נשיקה וחיבוק, אמירת \"כל הכבוד לך!\" או \"איזה יופי!\", חיוך מעודד וכד').\nרוב ההורים עושים שימוש בשלושת סוגי החיזוקים ומשלבים ביניהם. שלושתם חשובים והשפעתם ניכרת. עם זאת, בעידן החומרנות המופרזת בו אנו חיים יש לתת את הדעת על שימוש מושכל בחיזוקים חומריים ולא לעבור את גבול הטעם הטוב.\nזהו רק אחד מיתרונותיו הברורים של החיזוק הרגשי - הוא אינו עולה כסף. אך יתרונו מרחיק לכת הרבה מעבר לכך: החיזוק הרגשי הוא סוג של השקעה ריגשית בילד. הוא לא הולך לאיבוד, הוא נצבר לו אט אט בנפשו של הילד פנימה ומבסס אצלו תחושת ערך עצמי ההולך וגדל, הולך ומתחזק. חיזוק מהסוג הזה לא עולה כסף - אך הוא שווה זהב!"}
{"article_id": "0,7340,L-4400941,00.html", "header_title": "הורים: \"מתקשים לעמוד בעול הקייטנות\"", "full_text": "בסקר שהזמינה התנועה החברתית הירוקה\nונערך בקרב 287 הורים, 121 מהמשתתפים ענו כי הם לא שולחים את ילדיהם לקייטנה או לחוגים בשל סיבה כלכלית. 144 מהם אמרו שהיו רוצים לשלוח את ילדיהם לקייטנות ולחוגים, אך אינם מסוגלים להרשות זאת לעצמם.\nמהסקר עולה כי התשלום לקייטנות עירוניות נע בין 1,000 ל-1,700 שקל לקייטנה של 3 שבועות. לפי ההורים, המחירים הללו דומים ולעיתים גבוהים יותר ממחירי הקייטנות הפרטיות. בעירייה טוענים: מספר המשתתפים בקייטנות עלה השנה ב-10%, אך גם ההורים שכן גייסו את הסכומים, מספרים ל-ynet על קשיים.\nענבל רגב שמש מראשל\"צ, לא רשמה את הילדים לקייטנות השנה. \"המחירים הם זוועת עולם. יש לי שתי בנות - בנות 4.5 ו-6. בתור חד הורית, התגרשתי ביום שהקטנה נולדה, מגיעה לי הנחה של 10%. על קייטנה עד הצהריים מציעים לי לשלם 1,270 שקל בלי הנחה ועל קייטנה עד 16:00 - 1,650 שקל. ניסיתי לפנות לעובדת סוציאלית, אבל היא אמרה שאין לה מה לעשות כי הקייטנות בעיר הן של החברה העירונית של עיריית ראשל\"צ.\n\"זו השנה החמישית שכל\nאני טורחת להתפטר. עד לאחרונה עבדתי בפיקוח העירוני בחולון. אז כל חופש אני בבית וחוסכת את הכסף הזה שהיה הולך לקייטנה. זה שקיצצו את החופש הגדול והוא נמשך עד 27 באוגוסט לא עוזר לי בכלום\".\nבלה אהרונוביץ' גם היא מראשל\"צ מנהלת תחום הדרכות בחברת ביטוח, היא אמא לילדה בת כמעט 5. \"אני משלמת כמעט 3,000 שקל לשני מחזורים עד 12 באוגוסט. אני צריכה למצוא סידור לשבוע אחרון של אוגוסט. כנראה שאקח אותה איתי לעבודה. אני לא יכולה לקחת חודש חופש.\nלא רק בראשון קשה. רויטל פז, מנהלת אדמיניסטרטיבית, עובדת עירייה משדמות דבורה שבגליל התחתון, משלמת קרוב ל-5,000 שקל לחודש יולי על קייטנות. בן זוגה עצמאי.\n\"יש לי 3 ילדים בת 7.5, בן 5.5 ועוד בן בן 4.5. בצהרון במושב שלנו יש 6 ילדים. הגננת לא יכלה להיות פה היום, אז התנדבתי להחליף אותה. אני משלמת 2,000 שקל רק לקייטנת בוקר + צהרון של הילדה. כשהם הולכים לבית הספר ולגנים אני משלמת על הילדה רק אלף שקל לשנה ו-80 שקל מדי חודש על גני חובה.\n\"בקיץ – מסירים אחריות מההורים. במשך חודשיים נותנים להורים להתמודד לבד עם הנטל הכלכלי הזה. הייתי רוצה שמשרד החינוך ישתתף בעלות גם בחופש, לפחות עד 13:00. כדי לעמוד בהוצאה אנחנו לא יוצאים לחופשה בבית מלון, מטיילים כמה שפחות בחוץ כי גם שם העלות אסטרונומית. מצטמצמים בהכל. ההורים שלי יקנו להם\nלשנה הבאה כי אין לי\".\n\"יש קייטנה שנייה, שהתמחור שלה עוד לא ידוע. במחצית השנייה של אוגוסט אצטרך לקחת חופש, או לקחת אותם איתי לעבודה. לא יודעת מה לעשות. איזה מקום עבודה ייתן לי חודשיים חודש? משרד החינוך נוטש את ההורים ואומר להם: פשוט תתמודדו\".\nגלית ריבק הכט גם היא משדמות דבורה, עובדת במשרה מלאה כרכזת תעסוקה לאנשים עם מוגבלויות. \"יש לנו שני ילדים משותפים ובת מנישואים ראשונים של בעלי. על שני ילדי אנחנו משלמים 5,500 שקל לקייטנות.\n\"איך מסתדרים? תורנות. אני 'נשואה' לאמא של בעלי. כל חודש - אמא של בעלי נותנת לנו 15 אלף שקל. הוא נכה צה\"ל שמרוויח 1,100 שקל בחודש ממשרד הביטחון. אנחנו איתם עכשיו בביהמ\"ש וכשהם יוסיפו לנו 5,000 שקל, אז נקבל 6,100 שקל. אנחנו חוסכים: לא קונים בגדים, לא עושים עם הילדים דברים גרנדיוזיים, חיים מאוד בצנעה הכל אנחנו מקבלים ולא קונים. באוגוסט ניסע שבוע לאמא של בעלי ושבוע למשפחה שלי באשקלון.\n\"המדינה צריכה לתת מענה לחינוך בחופש. החופשות האלה גורמות לנזק, הילדים יוצאים מאיפוס, רוב ההורים לא עובדים במערכות ציבוריות שיוצאות לחופש. תפיסת העולם שלי היא שילדים צריכים להיות במסגרות\".\nאלעד לוי, ממזכרת בתיה, מגדל שני ילדים, הקטנה בת 3.5 הגדול בן 5.5. \"הגדול בקייטנה פרטית שעולה לנו 1,350 שקל. הקטנה בקייטנה של המתנ\"ס שעולה 1,500 שקל. בקייטנה של המתנ\"ס מדובר בגננת + 2 מטפלות על 30 ילדים. בקייטנה הפרטית יש 16 ילדים ו-4 מטפלות וארוחת צהריים.\n\"כמה שמתכוננים מראש - זה סכום שפוגע בנו, זה הרבה כסף, כי אני לא צריך לספר לך מה זה לחיות בישראל. צריך לבקש חופשים מהעבודה, כי גם אחרי הצהריים הילדים צריכים לצאת ולא להישאר בבית כל הזמן. החלטנו לוותר על הנופש השנתי כי זה או קייטנות או נופש. הקייטנות יותר חשובות משבוע באילת. אני עצמאי. אשתי מחפשת עבודה. אם היא תמצא עבודה - סבא וסבתא ייכנסו לעבוד אצלנו במשרה מלאה, או שנכריז על יום הילד בעבודה\".\n\"אני בעד החופש הגדול. הוא מצוין. הרשויות המקומיות היו יכולות למנף אותו, לארגן חופש עם תכנים חינוכיים במקום לאפשר לילדים להתבטל בבית, כי הרי לא כל הורה יכול לעמוד בתשלומים האלה. יכלו ליצור חינוך לילדים גם בקיץ, במחירים יותר מסובסדים ונוחים להורים. אני רוצה שיהיה שינוי, שתהיה באמת הבנה והכרה שמשפחות צריכות להתקיים\".\nליערה ישורון מ\"הורים עובדים לשינוי\", במזכרת בתיה יש  4 ילדים. \"אני משלמת 6,500-6,000 שקל על קייטנות ואי אפשר לשרוד עם זה. קייטנה של המתנ\"ס היתה יקרה יותר אז רשמתי אותם לקייטנה פרטית.\n\"המשכורות לא עולות בחודש הזה, מאיפה אנחנו אמורים לממן סכום כזה בחודש? אין סיבה שהעירייה תגזור קופון על קייטנות, אנחנו משלמים ארנונה יפה מאוד ויכולים לתת לנו סבסוד או לפחות לא לגזור קופון\".\n\"כיוון שהסיוט מתמשך שנים רבות, עברתי להיות עצמאית. הבנתי שזה או לוותר על הילדים או למצוא פיתרון אחר עם העבודה, אז הקמתני תחנת רדיו לילדים. זה נורא ואיום הסיפור של יוקר המחיה. זה בלתי אפשרי צריך להתעורר. הילדים ישלמו מחיר מאוד גבוה על זה שחולבים את ההורים\".\nבת\"א הורים החלו לארגן קייטנות בעצמם. פנינה בן שלום, אמא לשני ילדים: 10.5 ו-9, היא חלק מקבוצת הורים שארגנה לבד קייטנות לילדיהם: \"החלטנו לארגן קייטנה בעצמנו כי יולי אוגוסט זה פשוט טחינה. מחזור ראשון של קייטנה, שבועיים ויומיים עולים לפחות 2,000 שקל והשני פחות או יותר דומה. שני ילדים עולים 7,000 ו-8,000 שקל בגלל המשחק המעצבן הזה שצריך להוסיף כסף לצהרון.\nיחד עם קבוצת הורים מבית-הספר אורים לחינוך אנתרופוסופי בכפר הירוק, ארגנו קייטנת בנים וקייטנת בנות. המדריכים הם ההורים – כל אחד לוקח יום חופש בתורו. בן שלום היא מקימת\nואחת\n\t ממקימי תנועת \"\n\"\n\t שמבקשת ממעסיקים - תנו לעובדים להיות בבית עם הילדים תקבלו הורים הרבה יותר מרוצים.\n\"נחלקנו לקבוצות לפי אזורי מגורים. כל יום - הורה אחר נותן יום תורנות – פעם בשבוע או פעם בשבועיים. רוב הפעילות היא בבית. היום, אצל הבת שלי הולכים ליום סרט ואצל הבן - זה יום באולינג. אז אחרי שבוע שלא היו לי הוצאות, היום הזה עולה לי 100 שקל.\n\"כשהגיע התור שלי, הייתי עם 11 ילדים ונהניתי מכל דקה. תליתי שלט לשכנים: 'אני מבקשת התחשבותכם'. ירדנו למטה לחניה עם קורקינטים, הם עשו יצירות והפעלות וחוץ מזה שהבית היה מפורק - הבת שלי חיבקה אותי ואמרה שזו הקייטנה הכי כיפית שיכולה להיות.\n\"מגיע לילדים את החופש, צריך לתת להם מקום אינטימי לא קייטנות המוניות. אנחנו עושים את זה כבר כמה שנים. כיוון שיש לנו מדינה מגוחכת: בה להורים יש מעט מדי ימי חופש לעומת הילדים. אני בעד ימי חופש לילדים, צריך כמה שיותר שיהיה נעים, קייטנת הורים זה כיף זה לא יקר כמו קייטנות אחרות ולא אינטנסיבי, עם המוני ילדים והרי כשאנחנו לחוצים כלכלית - הילדים שלנו מרגישים את זה\".\nהאם זה הפיתרון, שהורים יהפכו גם למארגני קייטנות? אודי לבון, מנכ\"ל ארגון ההורים הארצי: \"הקייטנות העירוניות הן חברות כלכליות – גוף פרטי, אז יש פה בעיה. לדעתנו, הרגולציה וכוח הקנייה של ההורים צריכים להוריד את המחירים.\n\"לכן, אנחנו מתכננים לבדוק אפשרות לעשות מכרז בקייטנה מטעם ארגון ההורים הארצי, כמו שעושים לוועדי עובדים גדולים. אצלם עלות הקייטנות היא שליש מחיר. אם זה יקרה בשיתוף משרד החינוך אלה יהיו קייטנות בפיקוח המשרד\".\n\"משרד החינוך רוצה לקחת אחריות על הילדים גם בחודשי הקיץ והוא החל לעשות זאת, במסגרת פרויקט 'מחנכים מסביב לשעון'. זה פרויקט שכולל לא מעט פעילויות בין היתר, כרטיס תלמיד שנותן הטבות ב-150 אתרים ברחבי הארץ ופעילויות קיץ עם הרשויות המקומיות. גם אנחנו שותפים במיזמים שם. אנחנו בעיקר מעבירים את המידע על כל הפעילויות להורים מנסים לגייס הורים מתנדבים לחלק מהפעילויות.\n\"לצערנו בישראל יש יותר ימי חופש לילדים מאשר להורים, אז אנחנו מנסים גם לקדם יותר חפיפה בין ימי החופש של הילדים וההורים\".\nגם לד\"ר יצחק קדמן, מנכ\"ל המועצה הלאומית לשלום הילד יש פיתרון: \"יש מערכת אדירה של בניינים שמתאימים לילדים והיא עומדת ריקה, אמר ל-ynet. \"הצענו להפעילה באמצעות מערך בנות שירות לאומי, בלי לפגוע בהסכמי השכר של המורים. אני חושש שגם בשנה הבאה זה לא יצא לפועל.\n\"בקיץ, השעמום עולה האלימות מתגברת. לכן צריך להפוך את זה למשימה לאומית, אבל המדינה בורחת לעולם ההפרטה, זה משקף אידיאולוגיה: שכל אחד יסתדר בעצמו, זה לא תפקיד העירייה זה לא תפקיד המדינה לעזור בחינוך הילדים.\n\"המצב היום גרוע פי כמה לפני 10 ו-20 שנה המדינה אולי הולכת קדימה, אך השירותים הממלכתיים הולכים רק אחורה. בעבר, היו מקרים בהם קייטנות היו במחיר שווה לכל נפש. של חברות המתנ\"סים וגופים ציבוריים נוספים. מספר הקייטנות האלה הלך וקטן עם השנים, לפחות בהשוואה לגידול באוכלוסיה. נוצר מצב שחלקים נכבדים באוכלוסיה אין להם מה לעשות במשך חודשיים עם הילדים כי מחירי הקייטנות דמיוניים. זו סיטואציה מדהימה כי זה בא במקביל להעלאת מע\"מ, מס הכנסה וקיצוץ קצבאות הילדים\"."}
{"article_id": "0,7340,L-4148996,00.html", "header_title": "בערב זה חשוב יותר: 10 טעויות בצחצוח שיניים", "full_text": "מרגע בקיעתה של השן הראשונה, עלינו לצחצח שיניים בקפידה וביסודיות לפחות פעמיים ביום. פעמים רבות מלווה הצחצוח בטעויות רבות שמקטינות את מידת יעילותו ופוגעות קשות בשיניים.\nמהן הטעויות הכי נפוצות שאנו עושים בצחצוח, ואיך אפשר לתקן אותן?\nלא מעט אנשים מצחצחים את השיניים בבוקר בלבד ולא בערב. אמנם כשקמים מורגש\nוטעם לא טוב בשל החיידקים בפה וזרימת הרוק הנמוכה בזמן שנת הלילה, אך הצחצוח בערב חשוב יותר. הפה עובר \"התעללות\" בזמן ארוחות היום, ולחיידקים יש הרבה מזון להשתמש בו ואפשרות להפריש חומצות רעות לשיניים.\nצחצוח בערב מנקה את הפה לזמן השינה ומעניק הגנה לשן. מומלץ לצחצח גם אחרי ארוחת הבוקר, ולמנוע מצב שבו שיירי מזון נשארים במשך שעות רבות.\nבצחצוח קצר אנו לא מספיקים לנקות את השיניים בצורה יסודית ונכונה. חשוב לצחצח את השיניים במשך שלוש-ארבע דקות בכל פעם, עד למצב שבו משחת השיניים מוקצפת ממש.\nרבים מצחצחים רק את החלק החיצוני של השן ולא הפנימי, מפני שהוא פחות נגיש ואף מגרה את רפלקס ההקאה. חשוב מאוד לצחצח את הצד הפנימי של השיניים, כיוון שדווקא בו יש נטייה גדולה להצטברות חיידקים.\nיש אמונה שצחצוח חזק ואגרסיבי הוא טוב ויסודי יותר, אך לא כך. צחצוח חזק אינו מנקה טוב יותר ואף עלול לגרום לפגיעה בשכבת האמייל, לדימומים מהחניכיים ולנסיגת חניכיים בלתי הפיכה.\nצחצוח לאחר הקאה ולאחר אכילת מזון חומצי פוגע בשן וגורם לשחיקה חומצית.\nצחצוח עם סודה לשתייה עלול להזיק ולגרום לשחיקת אמייל השן בשימוש ממושך.\nשימוש במברשת שיניים ישנה מביא להצטברות חיידקים על המברשת והעברתם לשיניים. חשוב להחליף מברשת שיניים בכל שלושה-ארבעה חודשים, גם אם היא עדיין נראית חדשה.\nחשוב להחליף מברשת שיניים גם אחרי מחלה ויראלית או זיהומית, ולמנוע העברת חיידקים מיותרת.\nמברשת שיניים עם סיבים קשים גורמת ל\n.\n\t בחרו מברשת רכה שתנקה את השיניים בעדינות מבלי לפגוע בהן.\nחשוב להקפיד לשטוף את מברשת השיניים לפני ואחרי כל צחצוח. על מברשת שיניים לא שטופה נמצאים חיידקים רבים שיכולים להמשיך ולהתרבות ולחזור אל תוך הפה בצחצוח הבא, דבר שיהפוך את צחצוח השיניים להרבה פחות יעיל.\nצחצוח שיניים אובססיבי (מעל שלוש פעמים ביום) עלול לפגוע בשכבת האמייל ולשחוק אותה, וכן לגרום לגירוי יתר של ה\n."}
{"article_id": "0,7340,L-4329076,00.html", "header_title": "בין חיים למוות: איך לחגור נכון ילדים ברכב?", "full_text": "למעלה מ-50% מההורים בישראל אינם עוגנים כהלכה את ילדיהם בכיסאות הבטיחות, כך עלה מסקר תצפיות שימוש באמצעי בטיחות לילדים בכלי רכב פרטיים שערכה בשנה שעברה הרשות הלאומית לבטיחות בדרכים. עוד עולה מהנתונים ששיעור התינוקות עד גיל שנה שחגורים כהלכה עומד על 60%. שיעור דומה נמצא גם בקרב ילדים עד גיל ארבע.\nחשוב לדעת כי חגירת חגורות בטיחות יוצרת את ההבדל בין פציעה קשה לפציעה קלה ואף בין חיים למוות. מושבי בטיחות תקניים לילדים מונעים כ-50% ממקרי המוות בקרב ילדים בגילאים שנה עד ארבע. מושבים מגביהים (בוסטרים) מפחיתים את הסיכוי לפציעה חמורה של ילדים בתאונות ב-59%, בהשוואה לשימוש בחגורות בטיחות בלבד.\nדני שחם, מנהל תחום תינוקות ברשת \"שילב\" מסביר כי עוד לפני בחירת מושב הבטיחות המתאים ביותר מומלץ לעיין בספר הרכב, בפרק העוסק בבטיחות הנוסעים\n\"המטרה היא לאתר ברכב את נקודות העגינה העומדות לרשותנו כדי שנוכל לדעת איזה מושב בטיחות נוכל להתקין\", הוא מסביר. \"למעשה קיימות שתי אפשרויות: עגינת מושבי הבטיחות באמצעות חגורות הבטיחות של הרכב או התקני ISOFIX - התקן המאפשר עגינה שלמושבי בטיחות שלא באמצעות חגורות הבטיחות של הרכב, אלא כחיבור של בסיס לשילדת הרכב. התקנים מסוג זה נמצאים ברכבים חדשים מהשנים האחרונות\".\nכיצד נתאים את המושב הנכון לילד?\nשימוש נכון במושבי בטיחות יעשה על ידי הקפדה על שלושה שלבים: התאמה של מושב הבטיחות למימדי גופו, גילו ומשקלו של הילד, עיגון מושב הבטיחות למושב הרכב בהתאם לחוברת הוראות היצרן, חגירה נכונה של הילד בתוך מושב הבטיחות.\nמתאים לתינוק מיום הלידה ולפחות עד גיל שנה ומשקל 9 ק\"ג (שני התנאים חייבים להתקיים).\nעד גיל שנתיים.\nיש להסיע את התינוק במושב בטיחות לתינוקות המותקן נגד כיוון הנסיעה, במושב האחורי (אסור להתקין מושב בטיחות במושב שליד הנהג אם מותקנת מולו כרית אויר פעילה). על מושב הבטיחות להיות מרותק לרכב על ידי חגורת הבטיחות שברכב, לפי הוראות יצרן מושב הבטיחות ויצרן הרכב. מושב הבטיחות מונח בזוית של 45 מעלות.\nעל התינוק להיות חגור ברצועות מושב הבטיחות היוצאות מהחריץ שמתחת לכתפי התינוק. יש להדק את הרצועות לגוף התינוק, אך לא באופן שלוחצות עליו.\nמגיל שנה ומשקל 9 ק\"ג ועד גיל שלוש\nעד למשקל 18 ק\"ג לפחות.\nהמקום המיטבי להושבת פעוט ברכב הוא במרכז המושב האחורי של הרכב, כשפניו עם כיוון הנסיעה, בתנאי שיש במושב המרכזי חגורת מותן וחגורה אלכסונית. על כיסא הבטיחות להיות מרותק לרכב על ידי חגורת הבטיחות של הרכב, לפי הוראת יצרן מושב הבטיחות ויצרן הרכב.\nעל הפעוט להיות חגור ברצועות מושב הבטיחות היוצאות מהחריץ שמתחת לכתפי הפעוט. רצוי שהפעוט ישב בצורה זקופה במושב הבטיחות. יש לשים לב לפעוט ולהקפיד שלא ישתחרר מחגורת הבטיחות.\nלילד ממשקל 15 ק\"ג (גיל שלוש-ארבע בערך) ועד גיל שמונה\nעד לגובה 145 ס\"מ לפחות\nהמקום הנכון להושבת הילד הוא מאחור,\nבמושב האמצעי. אם אין משענת ראש במושב הרכב בו הילד יושב רצוי להשתמש במושב מגביה עם משענת גב.\nבמעמד הרכישה מומלץ להגיע עם הילד לחנות ולנסות את המושב ברכב. יש לבדוק האם הילד יושב בנוח ויציב במושב ברכב, האם הגובה שלו מתאים לסוג המושב, האם יש ברכב מקום למושב הבטיחות שאנו רוצים והאם חיבורי המושב מתאימים לרכב שלנו. במידה ויש שני כלי רכב במשפחה, חשוב לוודא כי מושב הבטיחות מתאים לשניהם."}
{"article_id": "0,7340,L-4164173,00.html", "header_title": "לגרש את החושך: איך להתמודד עם קשיי ההורות", "full_text": "חנוכה, חנוכה, חג יפה כל כך! נרות על אדן החלון, סופגניות לביבות וסביבונים. באמת יש משהו מאוד יפה, חגיגי וענוג בחג הזה (אם נתעלם לרגע מהחופשה הכה-ארוכה ומתמשכת של ילדינו ממוסדות החינוך בהם הם נמצאים ועם השאלה מה בדיוק אנחנו אמורים לעשות עם זה).\n10\nבימים אלו, אני מוצאת את עצמי עסוקה במחשבות על (איך לא) אור, חושך והורות: מה הקשר בין כל אלו, איך האור והחושך באים לידי ביטוי בהורות ומה אנחנו יכולים ללמוד מזה. הילדים שלנו הם, כמו שאנחנו נוהגים לומר, \"האור של החיים שלנו\" ובתוך כל האור הגדול הזה, האהבה העצומה, השמחה, ההתרגשות, הגאווה, יש גם לא מעט רגעים של חושך - קשיים, פחדים, כעסים, אכזבות. אנחנו, לאורך כל הדרך, מנסים להיות המבוגרים האחראיים בסביבה, לשמש להם \"אורים ותומים\" באופן כזה או אחר, ולא פעם גם האור של המגדלור כשהם הולכים לאיבוד. לפעמים, בימים או תקופות מאתגרות במיוחד, אנו מתקשים לראות את האור בקצה המנהרה והכל פתאום נראה לנו חשוך וחסר מוצא, כאילו מה שאנחנו רואים או חווים כרגע יישאר לעולמי-עד.\nאז בואו ננצל את הרגע החגיגי הזה של תחילת החג ונתבונן יחד, מנקודת מבט אופטימית במיוחד, על האור והחושך בהורות:\nבאופן טבעי יש לנו נטייה להתייחס יותר לחושך. לקושי, לבעיות, למה שלא מצליח לנו. גם כשאנחנו חושבים על התיפקוד ההורי שלנו אנחנו נופלים בבור הזה: מה לא עשינו, מה לא אמרנו, איפה שגינו. בתוך כל זה יש לכל אחד מאיתנו יש גם מקומות בהם אנחנו עושים טוב. כישורים טבעיים שנולדנו איתם, יכולות ש\"הבאנו מהבית\". האם אתם מבחינים בכל אלו? חוש ההומור שלכם, היכולת לחבק, הסקרנות.\nאז נכון, לא תמיד אנחנו עושים את הדבר הנכון. לעומת זאת, אי אפשר להגיד שתמיד אנחנו שוגים. לא פעם אנו מפליאים להתמודד עם מצבים מאתגרים, קוראים במדוייק את המפה, אומרים את המילה המתאימה ועושים בדיוק את מה שצריך לעשות. קורה? קורה! תוסיפו לזה את היכולות שהשתכללו עם השנים, הכלים שהוספתם לתרמיל שלכם בדרך, הניסיון שהצטבר. רואים את האור? זכרו אותו גם בימים חשוכים יותר.\nדמיינו לעצמכם: אם הילדים שלכם היו כל הזמן נהדרים, רגועים, ממושמעים, מצליחים, כל דבר שידם היתה נוגעת בו היה הופך לזהב, כל היום היינו רק הולכים ומתפעלים מהם, יוצאים מדעתנו מרוב אושר וגאווה. האם אכן זה מה שהיה קורה? סביר יותר להניח שאחרי זמן מה (חודש? חודשיים?) היינו הופכים להיות אדישים. זה כבר לא היה מרגש אותנו: הילד שלנו התנהג בנימוס? ברור! ככה זה! הוציא כלים מהמדיח? יופי! זו השגרה! הכין את כל השעורים וגם למד למבחן? אלא מה? יכול להיות אחרת? בתוך כל הטוב הזה לא נצליח להבחין ולהוקיר את ההתקדמות, הלמידה, ההשתדלות של הילדים שלנו. זה יהפוך להיות הברור מאליו ולאחר זמן לא רב נפסיק אפילו להבחין בו. איזה מזל שיש לנו לפעמים חושך שעוזר לנו להעריך את קיומו של האור?\nככה זה בחיים. ובהורות. הבעיה היא שמישהו סיפר לנו (מי זה היצור חסר האחריות הזה? צריך לתפוס אותו ולחסל איתו חשבונות אחת ולתמיד!) שההורות שלנו תהיה משהו אחר. לא דומה לשום דבר שראינו קודם לכן. ילדינו יהיו, איך לא, מתוקים ומחונכים להפליא, זכים ויפים, נבונים ויצירתיים, וכמובן, גם אנחנו נהיה, בהתאמה מושלמת, הורים ראויים לילדים שכאלה - סמכותיים במידה, אוהבים במידה, אף פעם לא מאבדים שליטה ולא מרימים את הקול, ואם חלילה צצה איזושהי בעיה, נפתור אותה בקלילות, בחן ובנועם האופייניים לנו.\nאלא מה? האמת, כמו תמיד, נמצאת איפשהו באמצע. גם וגם. יום אסל - יום בסל. אור וחושך השלובים זה בזה במארג חיינו. בואו נלמד לקבל את זה ככה. כמו שזה.\nבימים כתיקונם, כשהכל זורם ופשוט, מאוד קל לנו לאהוב את הילד שלנו. אנו מוצאים עצמנו מתפעלים ממנו, משוויצים וגאים בו. איזו נחת! אבל מה עושים בתקופה של קשיים? כשהילד מתנהג באופן לא ראוי, מתחצף, משקר, מסתגר בחדרו, רב בלי הרף עם אחיו, לא מוצא את מקומו בחברת הילדים? בימים כאלו החושך גובר על האור ולא פעם קשה לנו לראות את הטוב והיפה בילד שלנו. פתאום אנו ערים יותר ל\"פגמים\" שבו והוא מצטייר לנו כבעייתי: מסורבל, לא חברותי, תובעני, תינוקי. כל הפחדים שלנו קמים לתחייה ו\"מושלכים\" על הילד שלנו.\nעצרו רגע וחפשו נקודת מבט גבוהה יותר. דברו על הילד שלכם עם אנשים נוספים אם צריך, זה גם יכול לעזור לשמור על פרספקטיבה. חפשו את המקומות המוארים שלו, הייחודיים לו: נדיבותו, אהבתו לבעלי חיים, חוש ההומור שלו. זה בהחלט יעזור לכם לראות אותו באור חדש.\nאף אחד מאיתנו לא אוהב לטעות, ובטח לא בהורות שלנו. מילה שאמרנו לא במקום, תגובה לא הולמת למשהו שקרה. זה מאוד טבעי ומאוד מתסכל. מי צריך את זה? ובכן, גם פה מסתתרת ההזדמנות, ההזדמנות שלנו להבין איפה טעינו ומה אנחנו יכולים לעשות אחרת בפעם הבאה (שתגיע, מן הסתם, עוד מעט), ולא פחות חושב מזה - הזדמנות להתנצל בפני הילדים ולהעביר להם מסר חשוב שמותר לטעות, זה קורה לכולם, אפילו לאמא ואבא. עוד נקודה שמסתתרת פה היא האפשרות להתנצל ולבקש סליחה מהצד השני. והנה המפגש עם החושך ייצר לנו הרבה אור, שילך איתנו גם הלאה.\nגם אם הילדים שלנו הם הכי מתוקים ומקסימים בעולם, מידי פעם, מה לעשות, הם ממש מרגיזים אותנו. לפעמים גם סביב אותו עניין בדיוק. זה יכול להיות איזושהי תכונה שלהם או התנהגות המוציאה אותנו מדעתנו. דוגמאות? בבקשה: ילד תובעני. כלום לא די לו. אנחנו נותנים ונותנים והוא\nכמו בור שאינו מתמלא, מוציא מן הדעת! או ילדה שכל הזמן נעלבת, נפגעת. רגישה כזאת, ממש נורא. אנחנו מאוד דואגים לה אבל גם כועסים: \"תפסיקי להיעלב!\", אנו נוזפים בה שוב ושוב, \"תחזירי לו! תגידי לו גם!\".\nלמעשה, הילדה הזאת (וגם הילד כמובן) הם המראות שלנו. ההתנהגות שלהם משחזרת לנו משהו בעצמנו שאנחנו לא חיים איתו בשלום, או לחילופין תכונה (או יכולת) שהיינו רוצים שתהיה לנו וקשה לנו להשלים עם היעדרו. כשזה לא באמת נוגע בנו - אנחנו לא מתרגזים. עכשיו זה בידינו. הנה למדנו משהו חשוב מאוד על עצמנו. יפה, לא? מתנה מהילד. מה עושים עם זה? זו כבר החלטה אישית של כל אחד מאיתנו.\nלפעמים אנחנו צריכים לרדת ממש עד הקרקעית בשביל להצליח לעלות שוב על פני המים. כן, גם זה קורה. קשיים שאנחנו לא מצליחים לטפל בהם ולהתמודד איתם, חושבים שזה יעבור לבד, הילד יגדל ויבין, הזמן יעשה את שלו. אלא שזה לא קורה, וגם הזמן לא מצליח לעשות את העבודה במקומנו. לא פעם מצבים כאלה מביאים משפחה לייעוץ, הזדמנות פז לעשות \"בדק בית\" מעמיק ולטפל בכל הנושאים הלא-פתורים המדירים שינה מעינינו, אלו שלמדנו לחיות איתם כאילו אין ברירה. אז יש לי בשבילכם חדשות מרעישות: גם אחרי חושך גדול יכול להגיע האור!\nמאחלת לכם חנוכה חמים ומאיר,\nאלי\n,"}
{"article_id": "0,7340,L-4413742,00.html", "header_title": "קונים שקט במושב האחורי: אביזרים לנסיעה רגועה", "full_text": "עונת הנסיעות והנופשים בעיצומה והילדים נאלצים להעביר שעות ארוכות במושב האחוי ברכב (ואם התמזל מזלם, במושב של המטוס). כדי להשיג לעצמכם קצת שקט, ולהימנע עד כמה שניתן מהמשפטים \"אמא, משעמם לי\" או \"מתי מגיעים?\", כדאי להיערך נכון.\nכדי שתדעו מה לקחת איתכם בתיק בדקנו שלל מוצרים לילדים שמבטיחים שקט בנסיעות. אז מה באמת שווה את ההשקעה? כל הפרטים - בכתבה הבאה.\nמשושה מפלסטיק בו כלואות שש קוביות, כשעל כל אחת מהצלעות שלהן כתובה אות שונה. המארז מגיע עם פנקס לכתיבת המילים המתקבלות.\nמקשקשים את המג'ימיקסר ועוצרים כשעל כל אחת מהקוביות מופיעה אות. מהאותיות שהתקבלו יש להרכיב מילים. ככל שמשתמשים ביותר אותיות - הניקוד גבוה יותר.\nכרבע שעה. בוגרי כיתה א' שיחקו בשמחה כל אחד לבד או כמשחק קבוצתי.\nמגיל שש ומעלה\nמשחק חינוכי שהוא גם כיף גדול. פתרון מצוין ל\"משעמם לי\" גם בבית וגם בנסיעה במחיר שווה לכל נפש.\n30 שקלים\nלהשיג בחנויות הצעצועים המובחרות\nתיקייה קשיחה ובתוכה חבילה עם שמונה טושים, 10 צבעי עפרון, 10 צבעים, מחדד, מחק, ארבעה סרגלי צורות וכ-20 דפי A4.\nבחלקה הפנימי של התיקייה ישנו כיס-קלמר מרווח ושני תאי רשת קטנים. בחלקה החיצוני של התיקייה יש תא רשת גדול, בו ניתן לאחסן דפי A4. בגב התיקייה רצועת גב, הניתנת לתלייה על משענת הכיסא. ידית נוספת נועדה להחזיק את התיקייה ביד.\nהתיקייה בנויה כך שיש בה את כל הדרוש עבור הילדים לציור במהלך הנסיעה. את גב התיקייה מצמידים בעזרת הרצועות למשענת הכיסא הקדמי. התיקייה נפתחת בעזרת רוכסן לתשעים מעלות, כך שהחלק התחתון והקשיח הופך ללוח ציור, עליו ניתן להניח את הדפים, בעוד הצבעים וחומרי היצירה מונחים בצורה יציבה בתאים הפנימיים.\nכעשרים דות. חובבת הציור שבין הילדים התלהבה מאוד מהאריזה ועוד יותר מתוכנה.\nמגיל שלוש ומעלה.\nציור הוא תמיד תעסוקה שקטה, מהנה וחיובית. נראה כי התיקייה תשרוד לאורך זמן, וגם אם יהיה צורך להחליף את הציוד הפנימי, שווה להשקיע את המחיר במידה וילדיכם באמת נהנים לצייר.\n149 שקלים\nרשת חנויות \"אימג'ינריום\"\nמתקן המתחבר למשענת הראש של המושבים הקדמיים ברכב, ועליו ניתן לקבע בנוחות מכשיר טאבלט. המתקן תואם סוגים שונים של טאבלטים הודות לאורך המשתנה של הרגליים. החיבור קל ונוח, ומתאים לכל סוגי משענות הראש. נעילה חזקה של הבסיס מונעת תזוזה או ניתוק. מנגנון כיוון מאפשר לילדים לכוון בקלות את זוויות הצפיה.\nאפשר להקרין לילדים סרטים או קליפים אהובים. הילדים הגדולים יותר פשוט משחקים במשחקים האהובים עליהם.\nגם נסיעה של שעה וחצי עברה בשקט. הילדים מרוויחים עוד זמן מסך, שהם כל כך אוהבים. ההורים מרוויחים נסיעה שקטה ורגועה.\nלכווווולם.\nהמצפון קצת מכאיב על כך שגם בנסיעה הילדים צמודים למסך, אך מצד שני, זה הרבה יותר טוב מאשר שיחרימו לנו את האייפונים. יקר, אבל שווה להשקיע למשפחה שמרבה בנסיעות ארוכות.\n280 שקלים\nרשת דינמיקה סלולר\nסדרת קלפים בצבעים שונים: קלפים ירוקים עם שאלות הנוגעת לכל המשפחה כמו מנהגים משפחתיים או עיר בחו\"ל שבה יש לנו קרובים, קלפים ורודים ובהן שאלות המופנות לחבר משפחה אחר כמו מה הספורט האהוב עליך או הישג שאתה גאה בו, קלפים כתומים ובהם שאלות על עצמך כמו כוח-על שהייתי רוצה שיהיה לי או מדינה שהייתי רוצה לבקר בה, קלפים סגולים עם משימות כמו לסדר את המשתתפים לפי מידת הנעליים או לשיר סולו בפני כל המשפחה, קלפים צהובים עם משימת \"נכון או לא נכון\", וקלפים כחולים עם תמונות מהווי המשפחה ויש לספר על חוויה משפחתית התואמת להם.\nמטרת המשחק היא לאסוף שישה קלפים בצבעים שונים אחרי שענית נכון או עמדת בכל המשימות. אנחנו פשוט משכנו קלף אחרי קלף ונהנינו לענות על התשובות.\nלמעלה מעשרים דקות של הנאה. אחר כך הגיעה תחושת מיצוי. הילדים התלהבו לשמוע את התשובות שלנו, ולגלות שאמא ואבא עוד יכולים להפתיע אותם.\nבני 6 ומעלה\nמשחק מגבש ומהנה. יכול למלא את זמן הנסיעה וגם פעילות רגועה לשעות מנוחה בנופש. הבעיה שאחרי שמשחקים מספר פעמים, לא בטוח שעוד יש מה לחדש ורוב הסיכויים שהמשחק יישכח על המדף.\n49.90 שקלים\nרשת חנויות סטימצקי\nמשחק זיכרון המבוסס על התאמה בין פנים לשמות. יש מגשים בשני צבעים והילדים צריכים להתחרות מי זוכר יותר ובכמה זמן. בניגוד למשחקי זיכרון אחרים, מגוון הקלפים פה  למדי.\nמערבלים את כל הקלפים ומנסים למצוא התאמה לכמה שיותר דמויות. גם אלמנט הזמן משחק פה תפקיד.\nעד חצי שעה של הנאה מובטחת לגמרי. אפילו לגילאי סוף בית ספר יסודי.\nמגיל 6 ומעלה. חוויה משפחתית מעולה.\nמשחק מהנה ומחכים, אפילו ההורים יכולים להצטרף בלי להשתעמם.\nמשחק קלפים על יעדים שונים לטיולים בעולם, בהם אוסטריה, איטליה, הולנד, היער השחור בגרמניה, ומערב ארצות הברית. כל חפיסה כוללת 29 קלפים, בהם 14 תמונות כפולות של אתרים תיירותיים מהמדינה הנבחרת. לחפיסה מצורף מילון עם מילים שימושיות בשפת המקום ומפת האזור.\nלכל שחקן מספר קלפים כאשר המטרה היא להרכיב זוגות של קלפים זהים. הראשון שהרכיב את כל הזוגות - מנצח. המפסיד הוא האחרון שנותר עם קלף \"הטיול בוטל\". אפשרות אחרת היא לשחק בקלפים כמשחק זכרון סטנדרטי.\nכרבע שעה.\nלמרות שלא נסענו ליעד שבקלפים, הילדים הביעו עניין באתרים.\nגיל 5 ומעלה.\nאין ספק שכאשר מדובר בשילוב של ביקור באתרים שבתמונות, הילדים ירוויחו גם היכרות מוקדמת עם האתר וגם מזכרת לאחר שובם מהטיול.\n29.90 שקלים\nבחנויות הצעצועים ברחבי הארץ וברשתות הספרים סטימצקי וצומת ספרים. פרטים\nלוח מגנטי אליו מוצמד עפרון מיוחד. כאשר מציירים על הלוח מתגלים ארבעה צבעים שונים. ניתן למחיקה בקלות בעזרת הכפתור הנמצא בתחתית הלוח. ללוח מצורפות שלוש חותמות בצורות שונות, אותן העדפתי להרחיק בשלב זה מפאת גודלן. הלוח מעוטר בציורים מתוך הספר האהוב \"מעשה בחמישה בלונים\".\nמציירים ומוחקים.\nברכב - פחות מחמש דקות, בבית - אינסופי.\nלהיט היסטרי גם אצל הקטנים וגם אצל הגדולים שנלחמים בחירוף נפש מול בן השנה וחצי על הזכות לצייר על הלוח.\nלפעוטות מגיל שנה.\nמשחק נהדר, אבל לקטנטנים היה קשה להתנהל עם הלוח בנסיעה.\n79.90 שקלים (במקום 99.90 שקלים)\nרשת חנויות \"שילב\"\nכרית בצורת U המתחברת בעזרת מגנט סביב צוואר הילד. החלק האחורי של הכרית עשוי בצורת חיה. לכרית שני צדדים, צד אחד עשוי צמר רך ומתאים לעונת החורף והצד השני עשוי בד נושם ומתאים לקיץ.\nכאשר הילדים נרדמים בנסיעה הצוואר שלהם שמוט ונראה שהם ישנים בתנוחה לא נוחה, מה שפעמים רבות גורם לשינה שלהם להיות קצרה - והם מתעוררים עצבנים ונודניקים. הכרית אמורה לתמוך בראש ובצוואר ולאפשר תנוחה בריאה יותר.\nנשארה על הצוואר לאורך כל הנסיעה. הקטנטנים התלהבו מהכרית והפכו אותה לדובי שכיף לחבק. הם גם נהנו להניח אותה על הצוואר, אבל כשנרדמו במהלך הנסיעה, הראש נשמט הצידה למרות הכרית.\nהכריות מגיעות במידות שונות, מגיל לידה ועד גיל 8.\nלא עשתה את העבודה.\n70 עד 100 שקלים\nרשת חנויות \"דוקטור בייבי\"\n36 כרטיסיות שבכל אחת מהן הצעה למשחק או פעילות שיעסיקו את הילדים במהלך הנופש. לדוגמה: לערוך תחרות כוכב נולד משפחתית, לכתוב יומן חופשה, להמציא שמות חדשים לכל אחד מבני המשפחה, שכל אחד בתורו יספר למה הכי מתגעגע ועוד ועוד.\nהמשימות פשוטות לביצוע, וממלאות את הזמן הריק בין פעילות מתוכננת אחת לאחרת.\nלמעלה מעשרים דקות. הילדים לוקחים את המשימות ברצינות ושמחים למלא אותן.\nמשימות מגבשות ונחמדות ושווה להורים לשתף פעולה בהתלהבות עם הדור הצעיר. הורים יצירתיים יכולים להכין בעצמם משימות שונות ולחסוך את עלות המשחק.\nמגיל 3 ומעלה\n29.90 שקלים\nברשת חנויות עידן 2000\nארגונית אדומה שבצידיה פסי גומי המאפשרים לתלות אותה על מגן השמש. בארגונית יש אפשרות לשים 13 דיסקים והיא מגיעה עם חמישה דיסקים: 100 שירים ראשונים חלק א' וחלק ב', אצלנו בחצר - משירי נעמי שמר, שירי יומולדת ושירי משחק של דתיה בן דור. אוסף הדיסקים מכיל שירים קלאסיים ומוכרים, אבל חלק מהעיבודים נשמעו קצת מיושנים.\nהארגונית נוחה מאוד לתלייה על מגן השמש מעל הנהג, כך שאין צורך לחפש דיסק תוך כדי נהיגה.\nלמרבה הצער, לאורך כל הנסיעה. ידוע שאחת הדרכים היעילות להרגיע תינוקות היא לשיר להם, ועדיף שירים שכבר מוכרים להם. אחרי ששמים דיסק, מהר מאוד מתחילים כל יושבי הרכב לשיר בקולי קולות. הבעיה שהשירים האלה הם מהזן \"הנדבק\" ובקרוב תמצאו את עצמכם מזמזמים אותם גם כשאתם נטולי תינוקות.\nמגיל לידה ועד שההורים מצליחים לשכנע אותם שהמוסיקה שהם אוהבים שווה יותר.\nבכל זאת עדיף ליצור ערכת דיסקים שאנחנו בוחרים. מחיר המבצע הופך את הרכישה לכדאית. לא הייתי קונה במחיר המלא.\n29.90 שקלים (במקום 79.90).\nרשת חנויות \"שילב\"\nהמשחק המוכר ארבע בשורה אחת בגרסה המותאמת לנסיעה ולנשיאה. המשחק מורכב מבסיס שבחלקו האמצעי מניחים את גוף המשחק, ובשני צידיו יש גומות להנחת הדיסקיות. באריזה 44 דסקיות בשני צבעים.\nכל אחד מהשחקנים מקבל דסקיות בצבע שונה, ובתורו משחיל דסקית לתוך הלוח. המטרה היא ליצור שורה (או טור או אלכסון) של ארבע דסקיות באותו צבע, ולמנוע מהיריב ליצור רצף של ארבע דסקיות לפניך.\nדקות ספורות. ארבע בשורה אחת הוא אחד המשחקים הקלאסיים והאהובים. הגרסה המוקטנת פחות נוחה מזו לה הם רגילים ובמהלך נסיעה ברכב קשה לשמור על יציבות וקל לאבד את הדסקיות הקטנות.\nעדיף לשחק בבית או לארוז ולקחת לנופש לזמני מנוחה בחדר.\n30 שקלים\nברשתות וחנויות הצעצועים המובחרות\nקלמר מפלסטיק קשיח שעל המכסה שלו מבוך כדורונים. הקלמר בצבע ורוד עם עיטורים של הלו קיטי.\nניתן לאחסן בקלמר עפרונות וטושים ליצירה. ברגעים של שעמום אפשר לשחק במבוך על ידי הזזת הכדורונים עד הגעתם ליעד.\nדקות ספורות בלבד. עלמת החן אמנם התלהבה מהקלמר ומיהרה למלא אותו בחפציה (שאף אחד אחר לא יעז לחמוד אותו!). המבוך העסיק את הילדים, אבל אחרי כמה דקות הם איבדו עניין.\nלילדות בגיל שלוש ומעלה\nהמבוך יכול לתת תעסוקה לפרק זמן קצר. הקלמר עצמו שימושי. לא מער.\n35 שקלים\nרשת חנויות SANRIO הלו קיטי"}
{"article_id": "0,7340,L-4398496,00.html", "header_title": "7000 שקל על קייטנות. מי יכול לעמוד בזה?", "full_text": "כבר חודש שמאות אלפי הורים מסתובבים בין מסיבות סיום, מטלות סיום וסתם פרידות. מצד אחד אנחנו מלאי התרגשות שהאוצרות הפרטיים שלנו מסיימים עוד שלב, עוד כיתה או גן. אך מהצד השני יש ענן גדול שמרחף מעל ראשנו: \"הבור הגדול\". חודשיים תמימים של חופש שמשאירים משפחות שלמות בישראל עם ילדים ונוער חסרי מסגרת שכדי למצוא להם תעסוקה יהיה צורך ליצור ובור בתקציב שגם אם נשתדל מאוד לצמצם אותו - רוב הסיכויים שהוא בסופו של דבר פשוט יבלע אותנו.\nה-30 ביוני הגיע ומערכת שלמה נסגרת ביום אחד. מערכת ממלכתית אשר הוקמה על מנת לדאוג לחינוכו של דור הילדים של המדינה - פשוט נסגרת. החינוך יוצא לחופש. 60 ימים ארוכים שמיד אחריהם מגיע חופש נוסף, שלשם הדיון נקרא לו \"בור החגים\".\nאך למרות שלנושא החופש הגדול יש משמעויות חינוכיות נרחבות, אני כאן לדבר היום על המשמעויות הכלכליות הכבדות. מאות אלפי משפחות יוציאו, החל ממחר בבוקר, אלפי שקלים מעבר להכנסה החודשית שלהם רק בשביל שיוכלו לנסות לנהל \"שיגרה\" בתקופה הכי לא שגרתית שיש.\nכי בהעדר חופשה מרוכזת במשק בימי הקיץ, יוצא שהילדים בחופש אבל רוב\nהמבוגרים עובדים כרגיל ולכן יש לדאוג להם למסגרת חינוכית משלימה. ובהעדר פתרונות ממלכתיים מסודרים והתנערות המערכת נוצר מצב בו השוק פרוץ וכל אחד עושה כאוות נפשו ושולח את ידו עמוק עמוק לתוך כיסם של ההורים, שכרגיל נאלצים להתמודד עם המצב לבדם ועל פי יכולתם הכלכלית.\nחשבון פשוט מעלה שמשפחה ממוצעת, עם שלושה ילדים ושני הורים עובדים, תוציא למעלה מ-7000 שקלים רק על מסגרות חינוכיות לילדים (ובשפת העם קייטנות וצהרונים). אם זכיתם ואתם הורים לילדים עד גיל שלוש אתם אמנם נהנים משנת לימודים שנמשכת עד ה-8 לאוגוסט, אך במקביל תתבקשו לשלם עוד כ-1500 שקלים על \"קייטנה\" לשבועיים נוספים בגן, עם אותו צוות חינוכי ובאותו המקום - כמובן שבנוסף על התשלום המלא עבור אוגוסט. לא, זו לא טעות. זה המוצר הכי יקר שאני מכירה שמשתמשים בו שמונה ימים ומשלמים עליו למעלה משלושת אלפים שקלים לילד. למה? כי ככה זה היה מאז ומעולם - ואף גוף לא חשב להתערב ולעצור את הגזל.\nלהוצאות הבסיס נוספות כמובן הוצאות משנה בדמות פעילויות משלימות לגדולים יותר הכוללות אטרקציות, ים/בריכה/קולנוע וכמובן, אם זכיתם שילדיכם שייכים לתנועת נוער, תצטרכו להוציא מאות שקלים על מחנות הקיץ. אך החשבון שלנו עוד לא הסתיים כי רגע לפני סיום החופשה יש להצטייד לגן ולבית הספר, סכום שעומד על עוד כמה מאות שקלים - לכל ילד.\nויש עוד סעיף אחד אחרון שנוטים להתעלם ממנו: אובדן ימי עבודה. במצב הקיים בו אין התאמה בסיסית בין ימי החופשה של הילדים לאלו של ההורים, מה שגורם ללא מעט מאתנו להגיע לחופש הגדול ב\"מינוס\" לא רק בבנק אלא גם אצל הבוס, וגם לכך יש מחיר, קוראים לו משכורת קטנה יותר.\nוהחשבון הסופי? הוא לרוב עולה מעבר למשכורת חודשית ממוצעת במשק, לפעמים גם של שני בני הזוג. ופוף, תקציב חודשי שלם נמחק.\nאז צודקים מי שאומרים שזה תמיד היה ככה, ונכון שגם הדור שלי נהנה מחופשה של חודשיים, אבל הגיע הזמן\nשמישהו שם למעלה יפנים שדברים השתנו, שהמאה ה-21 החלה. אם בדור שלנו הסבתות באו לעזור, היום הן עובדות. אם פעם אחוז הנשים שיצאו לעבודה היה נמוך, הרי שהיום השילוב של הנשים בשוק התעסוקה גבוה יותר, למרות שבקצב הזה יותר ויותר מהן פורשות ממעגל העבודה כי לא משתלם. הרבה דברים השתנו חוץ ממערכת אחת: מערכת החינוך.\nהגיע הזמן שהמדינה תבין שגם יולי-אוגוסט הם באחריותה, לפחות עד שגם לנו, ההורים, יהיו 60 ימי חופשה בשנה. הגיע הזמן להקמת מערכת חינוכית תומכת לחופש הגדול, ולא כזו שבאחריות או ביוזמה של עמותות או מועצות מקומיות. סבסוד של מסגרות חינוכיות חליפיות לחופשים בבתי הספר ובגנים, באחריות הממשלה ובלי לגרום לבור תקציבי ענק בכיסם של ההורים - זהו צו השעה, והגיע הזמן שמישהו ירים את הכפפה."}
{"article_id": "0,7340,L-4328804,00.html", "header_title": "עדיף קשה או רך? כך תבחרו נכון מזרן לתינוק", "full_text": "המיטה היא המקום שבו אנחנו משאירים את התינוק שלנו לפרק הזמן הארוך ביותר ללא השגחה, ולכן מומלץ לא להקל ראש כשמגיעים לבחור מזרן. אך כיום ישנם בשוק מגוון רחב של מוצרים, ולא תמיד ברור איזה מהם אכן איכותיים ובריאים לילדינו. יחד עם האורתופד ד\"ר דניאל קרלין יצאנו לבדוק על מה צריך לשים דגש כשמגיעים לבחור מזרן לתינוק.\n\"באופן עקרוני יש שני סוגים של מזרונים בארץ\", מסביר ד\"ר קרלין. \"יש את הדור הקודם, של מזרנים אטומים, ואת הדור החדש של מזרנים שמאפשרים מעבר של אוויר ונוזלים. זה חשוב כיוון שאנחנו לא רוצים שיווצר גז מסוג CO2 בסביבת התינוק. בנוסף, תינוקות פולטים ומקיאים ואנחנו רוצים שהמזרן ישאר יבש לכל אורך השינה שלהם\".\n\"חשוב לבחור במזרן קשיח, כיוון שהוא מקנה סביבה שמעודדת התפתחות מוטורית של התינוק. בלי התנגדות של המזרן אנחנו לא מאפשרים אותה\"."}
{"article_id": "0,7340,L-4327020,00.html", "header_title": "בלי פחד: כך תגרמו לילד שלכם לאהוב מתמטיקה", "full_text": "הפחד והרתיעה ה\"מפורסמים\" ממתמטיקה נובעים מכך שתלמידים אינם מבינים את המושגים היסודיים, הבסיסיים. אבל אין באמת צורך לפחד מהמקצוע הזה. לימוד נכון והתיידדות עם המושגים בגיל צעיר הם פתרון מוצלח לבעיה.\nילדים מתחילים להכיר מילים ולחזור עליהן כבר בגיל שנה-שנה וחצי. ואז, בהכירם את המילים שלמדו, יש ביכולתם להרכיב משפטים מאותו אוצר מילים שכבר הספיקו לרכוש. אתם, ההורים, מתגאים בילד וסופרים את מספר המילים שהוא יודע בגיל שנה ואחר כך בגיל שנה וחצי ושנתיים. וכאשר הילד מרכיב משפט משתי מילים - זו חגיגה.\nכשם שאתם דואגים להקנות לילדיכם אוצר מילים רב, תשכילו לעשות אם תדאגו להקנות לו גם אוצר מושגים מתמטי, שיקנה לו יכולת של הסקת מסקנות וחשיבה. לתהליך של חשיבה יש קשר הדוק לשפה. המתמטיקה היא שפה: שפה של מספרים, סימנים, צורות ומושגים. וכמו בכל שפה אחרת, גם את שפת המתמטיקה לומדים.\nידע של המושגים הוא תנאי לחשיבה והבנה, כמו שידיעת המילים היא תנאי להבנת משפטים. אך בעוד שמילים נרכשות באופן טבעי, את המושגים במתמטיקה יש ללמד, ולשלב את הלימוד בתוך עולמו של הילד.\nאז איך עושים את זה בפועל? נתחיל מהכלל הכי חשוב: אל תעבירו לילדכם את התסכול שלכם ממתמטיקה. תבינו שאם אתם לא ידעתם מתמטיקה זה לא אומר שילדכם לא ידע. זו ההזדמנות שלכם לעשות שינוי, ולהפוך את המקצוע לחלק יותר אינטגרלי מהחיים של הילד שלכם.\n\"מאיזה גיל\" אתם שואלים? התשובה היא - כמה שיותר מוקדם. אל תמעיטו ביכולותיהם של ילדיכם לקלוט מושגים מתמטיים רק כי לכם זה נראה קשה. הרי זה ידוע שילדים לומדים שפה מהר יותר ממבוגרים.\nלפיכם כמה דרכים מעשיות להפוך את המתמטיקה לחלק מהבית שלכם:\nכאשר אתם עורכים קניות של שתי שמלות, שלוש חולצות וזוג מכנסיים שאלו את הילד \"כמה פריטים קנינו בסך הכל?\". כאשר אתם במכולת, שלמו 40 שקלים בשטר של 50 שקלים, והילד יחשב את סכום העודף שתקבלו. כאשר תשבו לאכול על השולחן המלבני, שאלו \"מה זה מלבן\" (מרובע שכל זוויותיו ישרות) וכו'.\nכאמור, הפחד נובע בדרך כלל מחוסר ידע. זה נכון לגבי כל תחום בחיים. ברגע שנשאלת שאלה שבה מופיעים מושגים מתמטיים, אי ידיעת מושגים אלו גורמת לחרדה ולאי יכולת לנתח את הנתונים ולהגיע לפתרון. מתמטיקה צריך ללמד עם הרבה רגש (טון דיבור, קצב דיבור, פישוט דוגמאות) ובהרבה רגישות. ברגע שהילד יכיר את ההגדרות המתמטיות של מושגים רבים, מגיל צעיר, יוסר הפחד ויהיה לו הרבה יותר קל בהמשך הדרך. לכן מומלץ ללמד את הילד, החל מגיל חמש, את המושגים המתמטיים, בליווי דוגמאות הלקוחות מעולמו. אין לי ספק שגם אתם ההורים (וגם אלה מבינכם שתמיד פחדו ממתמטיקה), תהנו.\nגזרו 10 או 20 מלבנים או ריבועים מקרטון, כל אחד בגודל מרצפת שיש בביתכם. כתבו על כל אחד מהם ספרה מתוך הספרות 1 עד 10 או 20, כך שיתקבלו ברצף כל הספרות. שימו את ריבועי הקרטון בטור (כל אחד מהם על מרצפת אחרת בחדר) על פי סדרם, מהקטן לגדול. ועכשיו פתרו בקלות, עם הילד שלכם, תרגילי חיבור וחיסור. למשל: 7 = 4 + 3. הילד ילך על ציר המספרים שהכנתם שלושה צעדים (יגיע לספרה 3) ואחר כך ילך עוד ארבעה צעדים (יגיע לספרה 7). את אותו הדבר תעשו גם בתרגילי חיסור.\nזהו המפתח לחשיבה אנליטית וליכולת לשלוף פתרון נכון מתוך אוסף של נתונים. לדוגמה: גרים בו, קוראים בו ולומדים בו (3,3). התשובה: בית ספר. ההסבר: גרים בו - בית. קוראים בו - ספר. לומדים בו - בית ספר.\nבדיוק כמו במתמטיקה, גם כאן ישנם מספר חוקים וכמו בשאלות במתמטיקה צריך להפעיל את המוח ולמצוא את התשובה בעזרת אוצר מילים וידע בתחומים שונים. החשיבה המיוחדת הזו תעזור לילד בפתרון בעיות במתמטיקה. כך, למשל, אם נדרש מהתלמיד לפתור בעיה מסויימת בגאומטריה,\nשבה נתון ריבוע ונתונים נוספים, אז כדי למצוא את התשובה הוא חייב לסרוק במוחו את הגדרת הריבוע ואת תכונותיו העיקריות: צלעותיו שוות זו לזו, צלעותיו מקבילות זו לזו, זוויותיו ישרות, אלכסוניו חוצים זה את זה ושווים זה לזה, האלכסון חוצה את זוויות הריבוע. לאחר שסרק במוחו את כל התכונות, יבחר התלמיד את התכונה הרלוונטית שתעזור לו לפתור את הבעיה, לאחר ש\"יחבר\" אותה עם הנתונים הנוספים שסיפקו לו.\nתיזהרו - זה ממכר! מדובר בחידות לפיתוח חשיבה אנליטית שניתן למצוא בכל עיתון. המספרים מסמנים את מספר המשבצות הצמודות שצריך להשחיר בשורה או בטור. כאשר מופיע משמאל לשורה 3,1 (כמו בשורה השנייה בדוגמה) הכוונה היא שיש להשחיר בתחילה (משמאל לימין) שלוש משבצות צמודות ואז להשאיר לפחות משבצת אחת ריקה (בה נסמן נקודה) ואחר כך להשחיר משבצת אחת. בסוף המילוי של המשבצות יתקבל ציור נחמד."}
{"article_id": "0,7340,L-4142258,00.html", "header_title": "קנאה זה טבעי: 12 דרכים להתמודדות עם אח חדש", "full_text": "מזל טוב, אתם (שוב) בהריון. מחכים לילד שני ואפופים בים של רגשות, המגיח ומציף מכל עבר: מקווים שההריון יעבור בשלום, שהלידה תהיה קלה, שההריונית תהיה בריאה וחזקה, שההריון לא יטלטל יותר מדי את אורחות החיים, לא יפגע יותר מדי בזוגיות, בעבודה ואם אפשר גם לא בגזרה. אבל בניגוד להריון הקודם הפעם יש לכם חשש נוסף, אולי הגדול מכולם: מה עושים עם הילד הבכור, החכם, המתוק והכי-מקסים-בעולם, שעוד מעט יצטרך לחלוק עם עוד מישהו מסוגו את חייו, חדרו, צעצועיו ובעיקר את הזמן שלו איתכם, את אהבתכם ותשומת ליבכם? מתי ואיך לספר לו, עד כמה לשתף אותו בהכנות לקראת ואיך לנהוג כך שהקשר ביניהם יהיה טוב כבר מההתחלה? ובכלל, אתם וודאי מודאגים, איך נצליח לעשות מקום בלב לשני ילדים?\nילד חדש במשפחה, כמו כל שינוי אחר (יציאה מהבית לגן, החלפת עבודה של אחד ההורים, מעבר דירה, הכנסת כלב הביתה וכו') מערער את האיזון העדין שהתקיים עד לאותו הרגע. לצורך העניין אפשר לדמות משפחה לארגז עגבניות בשוק הסיטונאי. לכל עגבנייה מקום משלה, בין זו שמימין לה לבין זו שמשמאלה. ואז, יום בהיר אחד, עגבנייה אחת מחליטה לזוז ממקומה. השינוי הזה מאלץ מיד את כל העגבניות האחרות לנוע ולמצוא להן מיקום חדש בארגז.\nכך גם במשפחה. התינוק שייוולד ישנה בהכרח את כל מערך הכוחות שהתקיים טרם בואו וכולם יחושו בשינוי: אתם, הסבים והסבתות, אנשים העובדים איתכם ואפילו החברים. ובוודאי הילד הבכור שלכם - בו נתמקד היום.\nבאופן טבעי, ההחלטה על ילד שני מלווה (במקביל לפחדים והחששות) בהרבה מאוד ציפיות ופנטזיות. בעיני רוחנו אנו רואים משפחה לתפארת, ארבע נפשות מחוייכות הממלאות מכונית בשבת בבוקר בדרך לפיקניק בחורשה הקרובה. אנחנו חושבים על הילד שלנו, שבקרוב יזכה באח (או באחות) איתו הוא ישחק, יחלוק מחשבות וחוויות, יריב קצת (אבל ממש בקטנה), ובעיקר את האהבה והקשר החזק שיווצר ביניהם. חלקנו מדגישים עד כמה זה יהיה חשוב ונכון לילד שלנו שיהיה לו אח, שלא יישאר לבד, ואנחנו אף מציינים שהוא עצמו מבקש. כל זה נכון, אך יש עוד חלקים לתמונה שכדאי שנכיר וניקח בחשבון.\nהצורך בילד נוסף הוא בעיקר שלנו, ההורים. כן, גם הילדים לא פעם מצטרפים לבקשה (אולי אחרי ששמעו אותנו מדברים על זה? או אולי אחרי ששאלנו אותם כמה וכמה פעמים אם הם רוצים אח?), ובוודאי שאותו אח עתידי יעשיר את חייהם ויהפוך לדמות משמעותית וקרובה ביותר (אם אנחנו לא נקלקל בדרך), אך עדיין השינוי מבחינתם הוא קודם כל הרעת תנאים. עד לאותו רגע הבכור היה האחד והיחיד, הנסיך של הבית, היהלום שבכתר. פעמים רבות בכורים הם גם נכדים ראשונים, ואז ההתרגשות כפולה ומכופלת. כל הישג התפתחותי, כל חוכמה היוצאת מפיו, נקלטת ומתועדת, כל \"פיפס\" זוכה להתייחסות. ילד בכור לא צריך לבכות הרבה. מהשנייה שהוא מביע אי שביעות רצון כלשהי אנחנו מייד נחלצים לעזרתו וממלאים את מבוקשו. אז מה הפלא שהם מרגישים במרכז היקום?\nופתאום משהו חדש קורה. יום בהיר אחד מגיע הביתה ייצור פצפון, צווחני ותובעני וטורף את כל הקלפים. \"מסנדל\" את אמא אליו, מעסיק אותה ללא הפסקה, יום ולילה. ואיפה המקום של הבכור? כשהוא מבקש דברים, שעד לא מזמן הוא קיבל בלי להמתין אפילו רגע, פתאום זה כבר לא כל כך קורה, ובוודאי שלא באותה מהירות והתלהבות. אמא עייפה, אבא טרוד... הרעת תנאים, כבר אמרנו?\nבשלב הזה ייתכן ונשמע מהגננת שהילד שלנו מתנהג בתוקפנות או מרבה לבכות על כל דבר קטן. אחרים חוזרים להרטיב, מתעוררים בלילה ומגיעים למיטה שלנו, מבקשים יותר על הידיים או מתעקשים על שתייה מבקבוק של תינוקות. איך מתייחסים לכל אלו?\nגם כשהתרחבות המשפחה היא רצויה ומבורכת עדיין עולות הרבה מאוד שאלות ותהיות המחפשות מענה. אז הנה, כמה דברים שכדאי לדעת ורעיונות שאתם מוזמנים ליישם, שיעזרו לכם להתמודד עם השינוי הזה בדרך המיטיבה ביותר, עבור הילד שלכם, ולא פחות חשוב - עבורכם:\nאיך אתם מרגישים עם הצטרפותו של ילד נוסף? האם זה הגיע מתוך החלטה או קרה באופן ספונטני ולא מתוכנן? האם זה משהו שאתם מצפים ומייחלים לו או אולי יש כאן גם איזשהו \"קוואץ\" עבורכם? האם אתם מרחמים על בכורכם או שמחים בשמחתו? האם גם אתם דואגים שלא תצליחו להכיל, להתמודד ולאהוב עוד ילד? כמו גם במקרים אחרים, מה שאתם מרגישים עובר לילד שלכם ללא מילים. ככל שתהיו מודעים יותר למה שקורה אצלכם מתחת לפני השטח, כך תוכלו להתמודד טוב יותר עם מה שקורה מעליו.\nלזמן, עבור ילדים צעירים, יש איכות אחרת. הם אינם יודעים לאמוד אותו ולכן חודש עבורם זה המון. שתפו אותם כשהבטן כבר ניכרת וכך הם לא יצטרכו לחכות זמן רב מדי. הימנעו מלהעמיס מידע עודף - אין להם שום צורך בו. הקשיבו לשאלותיהם ותנו מענה ממוקד למה שמעסיק ומעניין אותם כאן ועכשיו. יחד עם זאת, הימנעו מלשרטט תמונה חיובית מדי כמו: \"איזה כייף יהיה לך!\"; \"בטוח תאהב אותו!\" וכו'. חשוב לדבר גם על קשיים אפשריים: לא תמיד הוא יוכל לקבל מענה מיידי לצרכיו, אמא תהיה עייפה ועסוקה יותר... כדאי להכיר את המציאות גם מהצד הזה.\nלקראת בואו של התינוק אנחנו מוצאים את עצמנו עסוקים עד מעל הראש בהכנות, סידור החדר החדש וקניות. שתפו את הילד שלכם במה שניתן, הפכו אותו לחלק מהעניין. ילדים אוהבים שמתייעצים איתם, אוהבים להיות שותפים, ובוודאי בנושא כזה, הקשור לכל המשפחה. גם הוא צריך להתכונן לשינוי וזה בהחלט יעשה חלק מהעבודה.\nכ-ו-ל-ם מקנאים. גם אנחנו. ולילד שלנו יש סיבה טובה מאוד לקנא. מרגע הולדת האח הוא אמור לשתף אותו במשאב היקר לו ביותר - אתם! קשה לו לראות את אמא מחבקת מישהו אחר באהבה כה גדולה. הרי עד אתמול היא היתה רק שלו. קשה לו לוותר (ולו באופן חלקי) על כס המלוכה ועל הבלעדיות. זה אכן משבר, עם כל השמחה שבדבר, וכדאי שנבין זאת וניתן גם לזה מקום.\nילדים מדברים דרך ההתנהגות שלהם. ואיך הם יבטאו כרגע את הקושי שהם חווים, את חוסר שביעות הרצון שלהם, הקנאה, התסכול שהם חשים? ככה: הם חוזרים להרטיב, נצמדים, מתקשים להיפרד, חוזרים למוצץ וכדומה. כל אלה באים לומר לנו: \"היי, הורים יקרים, גם אני עדיין תינוק, למקרה ששכחתם\". תנו להם את מבוקשם, שחקו איתם (כשאפשר) ב\"אמא ותינוק\", ואל תיבהלו. כמו שזה בא – כך זה גם יילך.\nלהביא חיתול, לתת מוצץ, לשיר לו שיר. כך הוא ירגיש משמעותי ובוגר. אם הוא לא מעוניין - אל תילחצו ואל תכריחו. זה לא אומר שום דבר על אהבתו לאחיו או על הקשר ביניהם בעתיד. תנו לו לבחור את הזמן והאופן בו הוא יתיידד עם האח החדש.\nמדי פעם, כמה שניתן, קחו (שניכם או אחד מכם) רק אותו, לשעה של ביחד. לא חשוב מה תעשו, העיקר שהוא יהיה היחיד שימלא לכם את כל ה\"פריים\", בלי שום הפרעות, כך שהוא יוכל לקבל את מירב תשומת הלב לה הוא כה זקוק.\nהנה אמא פינתה את השטח, עסוקה-בלי-הפסקה בטיפול ברך הנולד, וזו הזדמנות פז עבורכם, האבות, להתמקם במרכז הבמה ולהביא לידי ביטוי את היכולות והייחודיות שלכם. זה הרגע להתקרב יותר לבכורים שלכם, לבלות איתם אחר צהריים אינטימי בגינה, במשחק על השטיח ואפילו בסידורים שלכם. העיקר הוא\nלהוות מקור של קרבה, תמיכה וחום עבורם בתקופה מורכבת זו. הם כל כך צריכים אתכם עכשיו!\nכן, קשה לראות איך התינוק במשפחה מקבל את כל הטוב הזה, אבל יש גם מה להרוויח בלהיות הגדול. ילד גדול יכול לעשות הרבה דברים שקטנים לא עושים: לעלות על הסולם הכי גבוה בגן המשחקים, להרכיב פאזל עם הרבה חלקים, לעשות דברים באופן עצמאי - איזה יופי! הדגישו את כל אלו באוזניו, מה שיספק לו תחושת ערך וייחודיות מול אחיו הפעוט. במקביל, תצ'פרו אותו בזכויות מיוחדות ל\"גדולים\", כמו ללכת לישון קצת יותר מאוחר. שווה? שווה!\nלא קל לילד שלכם. הנטייה הראשונית שלנו היא לנחם אותו: \"עוד מעט הוא יגדל ויהיה לך כיף לשחק איתו\". ועכשיו מה? כל אלו לא באמת מספקים מענה לבכור שלנו. לעומת זאת, מתן לגיטימציה לתחושות הקשות ותוקף לקיומן - בהחלט יכול להקל: \"באמת זה לא קל כשאני כל כך עייפה ואין לי כוח לשחק איתך\" . כך אנחנו מבינים לגמרי לליבו, ואפילו לא כועסים כשהוא מבטא קושי. זה המון - וזה עוזר.\nהשינוי הנוכחי הוא גדול דיו ומגייס את הבכורים להתמודדות לא פשוטה. זה לא הזמן לעמת אותם עם שינויים נוספים: גמילה ממוצץ או חיתול, מעבר למיטת נוער וכדומה. פרה-פרה. תנו להם את הזמן והמרחב שהם זקוקים לו על מנת להסתגל ואל תעמיסו אתגרים נוספים.\n,"}
{"article_id": "0,7340,L-4259727,00.html", "header_title": "שלב אחר שלב: איך ללמד ילדים להתרכז", "full_text": ". אך מהי הפעילות המוחית המאפשרת לנו לבחור את הדבר האחד הזה, להתעלם מכל הדברים האחרים שסביבנו ולשמור על המיקוד לאורך זמן?\nזוהי חידה מורכבת המערבת רשת של מרכזים במוח, בין השאר של חיפוש, שליטה ובקרה. כאשר אנו כמבוגרים מנסים להתרכז בדבר אחד, רוב האנרגיה שלנו (70%) מופנת לעצור את פלישתן של מחשבות אחרות לתודעה, ולכן זה כל כך מורכב ומאתגר.\nהשפה העברית, ברוב תבונתה, מקדישה לקשב את המושג \"תשומת לב\". ואכן, הלב והרצון נדרשים להתערב כדי להצליח לסנן את המידע שלא קשור, גם כאשר מה שמסביב לא פחות מעניין.\nניתן להאריך את טווחי הקשב בכל גיל, בדרכים מהנות של משחק ואינטראקציה ומצד שני, כדאי לדעת מהו טווח הקשב האופייני לכל גיל כדי לא להעמיד בפני הילדים ציפיות לא מציאותיות.\nיש הבדל מהותי בין הדרך שבה מבוגרים שמים לב ובין הדרך שבה תינוקות וילדים עושים זאת. אם נדמיין את המוח כמו \"מדליק פנס\" על דבר אחד שמעניין אותנו ומחשיך את כל מה שלא רלוונטי, אצל ילדים בגיל הרך עובד \"מגדלור\" המפזר אור על כל הסביבה, כל הזמן.\nהצורך לשים לב להרבה דברים בבת אחת, הוא מתנת הטבע לראשית החיים, שנועד כדי לא לפספס אף הזדמנות ללמידה. הם הרי לא יודעים איך העולם פועל, אז מאין להם לדעת על מה לשים לב?\nלתינוקות יש יכולת לשים לב מלידה וכאשר נשמיע קול רעשן לצדו של התינוק, הוא יפנה את ראשו לעבר הצליל. זוהי אינה יכולת רצונית עדיין, אלא תגובה אוטומטית לגירוי חושי.\nתינוקות יפנו את תשומת לבם לדברים בולטים בסביבה, בעיקר אם הם מערבים צליל או קול. תוך זמן קצר ילמד התינוק להפנות את תשומת ליבו לדברים שמעניינים אותו מתוך בחירה.\n• דבר אחד שמעניין את כל התינוקות וילכוד בקלות את תשומת לבם, היא ה\"שיחה-פנים-אל-פנים\" עם ההורים. זוהי הזדמנות מצוינת לעודד תשומת לב מתמשכת לגירוי האולטימטיבי: מראה פני ההורים, קולם וחיוכם. תחילה יתעמקו התינוקות בעיניכם וכשיגדלו מעט, תעבור תשומת לבם לתנועות הפה שלכם.\nבגיל שלושה חודשים התינוקות מצליחים להתמקד בגירוי אחד כ-5-10 שניות. איך יודעים את זה? מודדים את קצב פעימות הלב של התינוקות: מסתבר שלהסתכל על דבר דבר מעניין זה די מרגש, עובדה - קצב הפעימות עולה. בסביבות גיל חצי שנה, התינוקות מסתכלים פחות זמן על כל דבר, וזה דווקא מעיד על כך שהם יותר חכמים.\nהם פשוט קולטים יותר מהר ועוברים הלאה. עכשיו מעניינים אותם צעצועים צבעוניים יותר, כאלו המשלבים קול או תנועה והם יתעניינו בהם במיוחד כאשר תשחקו בהם ביחד אתם.\n• שפע צעצועים בסביבתו של התינוקות אינו עוזר להם להתמקד, אלא להפך מבלבל ומסיח. אפסנו חצי מהצעצועים ועיברו למדיניות של רוטציה - כל שבוע הוציאו משהו אחר. תשומת הלב של תינוקות (ושל כולם) נמשכת לדברים חדשים ומפתיעים וחשיפה ממושכת אינה מעניינת.\n• כאשר אתם מבחינים שתינוקכם מסתכל על צעצוע מסוים הצביעו אליו או אחזו בו (בלי להזיז) ותגידו עליו משהו (למשל: \"כן, זה ברווז צהוב, הוא עושה גע-גע\"). תינוקכם ירגיש שהוא בחר בחירה נבונה - שהרי אתם משבחים אותו על כך. תגובתכם תעודד אותו להסתכל עליו עוד קצת והמילים שנאמרות יקלטו כקשורות לצעצוע ולכן מאפיינות אותו.\n• הימנעו מהצגת צעצוע אחר לתינוקכם כל עוד הוא מתעניין בדבר עליו בחר להסתכל ביוזמתו. מחקרים מראים כי הורים המאפשרים לתינוקות, כבר מגיל צעיר, ליזום עניין בצעצוע ומצטרפים אליהם, מקנים לתינוקות בטחון והזדמנות ללמידה. על פי מחקרים אלו, לפעולה פשוטה זו יש יתרונות משמעותיים להמשך התפתחות היכולות החברתיות והשכליות.\nניצני השליטה במיומנויות שונות מתחילים להופיע והדבר מתבטא גם ביכולת המוח לקחת פיקוד על מה להסתכל. כמובן שתינוקות יכולים להתמקד בתנאי שהם רגועים, שבעים ועירניים ואפילו אחרי כל זה, כל דבר מסביב יכול לגרות אותם פתאום להפנות את תשומת לבם למשהו אחר.\n- שניים המסתכלים על אותו הדבר וחולקים כך חוויה משותפת - מאפשר לתינוקות להביע את עצמם ללא מילים והוא אבן יסוד בהתפתחות השפה והתקשורת.\nיכולתם של התינוקות לשים לב על מה אתם מסתכלים אינה מתרחשת ביום אחד, אלא בתהליך הנמשך לאורך החודשים הראשונים לחיים. כבר באמצע השנה הראשונה הם נעזרים לעתים במבטו של המבוגר \"כמכשיר\" המאפשר להם לכוון את תשומת לבם. החוקרים מצאו תקופה מיוחדת שבה מתגבשת ההבנה ו\"נופל האסימון\" והיא בין גיל עשרה חודשים לשנה.\nניסוי שנערך בנושא זה, כלל מבוגר המביט או לא מביט בצעצועים במרחב סביבו. לפעמים המבוגר פנה הצידה והסתכל על צעצוע לצידו, ולפעמים הפנה את הראש בתנועה דומה אבל בעיניים עצומות.\nתינוקות בוגרים יותר שהבינו את הצורך במעקב אחר מבטו של האחר, הפנו את הראש רק כאשר המבוגר עשה זאת בעניים פתוחות. תינוקות צעירים יותר הפנו את ראשם לאותו כיוון של המדגים, בין אם עיניו היו פתוחות או עצומות.\nאחריה תתפתח אפשרות משוכללת עוד יותר: היכולת לידע אתכם ולהצהיר על דברים שקורים בסביבה ובמקרה החמצתם, למשל את החתול שעובר בחצר. לרוב יצביעו תינוקות על הדברים שהם רוצים להשיג עם יד פתוחה ועל דברים שהם רוצים לחלוק אתכם, עם האצבע. הפעוטות ילמדו להסתכל על מה שאתם מצביעים, אחרי שידעו להצביע בעצמם.\n• כאשר אתם מבחינים בילדכם מתבונן, הצביעו על החפץ, אמרו את שמו ותארו לו את תכונותיו. הדגימו לו מה עושים עם זה, איך זה מרגיש בכף היד, על הלחי.\n• ההדגמות שתעשו, יכולות להגביר את הסקרנות של התינוק, את המוטיבציה שלו לחקור ואת היכולת לווסת את הקשב. החוקרים קוראים לזה \"לבנות פיגומים\" חיצוניים ליכולת פנימית ומציעים שאסטרטגיות לשמירה על תשומת הלב הממוקדת, עוזרת לתינוק להתמודד ביתר יעילות עם רמות הגירוי שהוא חשוף לו.\nבסביבות גיל שנה וחצי מסוגלים התינוקות לשמור על קשב ממוקד למשך 2-3 דקות ועד גיל שנתיים להרחיבו ל-3-6 דקות. זה קורה לפעמים כאשר הם שקועים במשחק, אבל עדיין הם מוסחים בקלות מכל אירוע מעניין בסביבה.\nדרך ידועה ומוכרת ותמיד מומלצת, לעידוד את יכולת הקשב של הקטנים, היא כמובן להקריא להם סיפור. נשמע מצוין, אבל לא תמיד זה כל כך פשוט. בגיל הרך הילדים מתקשים להשתרע על הספה ולהקשיב לאורכו של הסיפור, שהרי הם זזים כל הזמן.\nכדאי להתעכב ולאמן את הקטנים ללמוד לאהוב פעילות זו, מאחר והיא רבת ערך להמשך ההתפתחות - לרכישת השפה ואף לקריאה וכתיבה בעוד מספר שנים.\n• הציעו לילד משחק קטן להחזיק בידיו (כדור רך) - כדי שיוכל להמשיך ולנוע מעט גם בזמן הקריאה.\n• קראו בצורה דרמטית, הגזימו בקול ובתנועות ידיים - זה יכול לעניין יותר את הילדים.\n• הציעו לילדכם למצוא דברים בעמוד או להשתתף בקולות ותנועות.\n• בחרו סיפורים בהם יש מילים או חלקים שחוזרים על עצמם. החזרה עוזרת לפעוטות לחכות ביתר סבלנות כדי לשמוע את החלק המוכר שוב וגם עוזרת להם לפתח את יכולות הזיכרון והשפה.\n• עודדו אותו \"לעזור\" לכם לקרוא כשאתם מגיעים ל\"פזמון החוזר\"\n• מצאו ספרים שמזמנים פעולות מצידו של הילד, כמו הספרים שצצים מהם חלקים, ספרים שאפשר לגעת ולהפעיל, דברים שמתחבאים שאפשר לחפש ולמצוא.\n• הציעו לגדולים יותר להפוך את הסיפור לסרט בדמיון.\n• ואפשר גם לשלב בין ארוחה קלה ובין קריאת הסיפור - הרי ממילא הילד יושב....\nגם כאשר הילדים הצעירים מתמקדים בדבר אחד, הם עדיין שמים אליו לב אחרת מאיתנו. הניסויים הבאים מדגימים את הפער היטב.\nהבודקים שלפו מחבילת קלפים, שני קלפים בכל פעם והניחו אותם בפני הילדים אחד מימין ואחד משמאל. הבקשה הייתה, לזכור את הקלפים המונחים בצד הימני ולהתעלם מהקלפים בצד השמאלי.\nהבודק העביר מספר קלפים ושאל את הילדים מה הם זוכרים. בעוד ילדי בית הספר זכרו יותר קלפים ורק מהצד הימני כפי שהתבקשו, ילדי הגן זכרו פחות, אבל כללו גם את הקלפים שבצד השמאלי. בדוגמה אחרת הראו לילדים תצלום ובו ילדה המתבוננת בתמונה של משפחה.\nהשאלה שהופנתה לצעירים \"מה רואה הילדה?\" ילדי הגן ידעו לענות שהיא מסתכלת על האנשים שבתמונה בה היא ממוקדת אך ציינו גם שהיא מסתכלת על מסגרת התמונה, על הכיסא שבחדרה, ועל הקיר שמאחור. כלומר היה להם ברור שהילדה בתמונה מתייחסת לכל מה שהיא יכולה לראות מסביב.\nגם בגיל הגן, תשומת לבם של הילדים דומה יותר למודל \"המגדלור\" ועוד לא הבשילה \"לאלומת פנס\" ממוקדת. מאפיין זה של הפניית הקשב אינו חסרון בהכרח, והוא קשור ביכולתם של הילדים לדמיין ולהיות פתוחים לרעיונות חדשים. מבוגרים רבים היו רוצים לעצמם את היכולת היצרתית הנובעת דווקא מסוג קשב כזה.\n- העובדה כי ילדים יכולים להתמקד בצפייה בטלוויזיה לפרקי זמן ארוכים, אינה מאריכה את יכולתם להתמקד בדברים אחרים וכנראה שההפך הוא הנכון. המסך מספק גירוי מושך במיוחד אך שטחי באופיו. אי אפשר לגעת, לחקור ומסתבר שגם לא ממש ללמוד ממה שקורה שם.\nילדים בגיל הרך לומדים בהקשר של אינטראקציה בין אישית, מרכיב שאף דמות מצולמת לא יכולה לתת. הם צופים בשינויים המהירים של הצבע, התנועה והקולות בקצב כזה, ששום משחק לא יכול לספק ולא פלא שהם מתקשים להתנתק. מומלץ לסגור בסיומה של תכנית ולא להשאירה דולקת ברקע.\n- ההמלצה הבאה לקוחה מתוך מחקר שמצא, שילדים עם בעיות קשב והתנהגות היפראקטיבית, המבלים יותר בחוץ ובאתרים ירוקים (עם דשא ועצים) מתרכזים ביתר קלות ומצליחים לווסת את התנהגותם בצורה טובה יותר. למה ירוק ואיך זה עובד? הקשר נמצא באופן מובהק אך לא הוסבר.\nמסקנה דומה נמצאה בעוד עבודות רבות אחרות: פעילות גופנית עוזרת לוויסות מערכות הגוף ותורמת ליכולתו של האדם להתמקד.\nהמשחק הוא מקור הלמידה בגיל צעיר כפי שהמזון הוא מקור האנרגיה לגוף וכדאי שנהיה מודעים לתפריט. המשדחקים האלקטרוניים והמסכים מגרים ומפתים בדיוק כמו ממתקים, אך ערכם מוגבל. המשחקים הפשוטים: הקוביות, מגדל כוסות או טבעות וכלי נגינה, הם כמו אבות המזון  למוח המתפתח.\nהם משביעים את הסקרנות ובונים את יכולת החקירה והלמידה. משחקים משוכללים ויקרים נראים כמו הדבר הנכון להעסיק את הקטנים, אבל ברוב המקרים הם יימאסו עליהם די מהר.\nהמשחקים הקלאסיים לעומתם, לובשים ופושטים צורה ומאפשרים לילדים להכניס למשחק דמיון ויצרתיות, יעסיקו את תשומת לבם ויתרמו להתפתחות חשיבתם וכמו בכל דיאטה מאוזנת, לא כדאי להימנע אלא רק לשמור על מינונים."}
{"article_id": "0,7340,L-4177271,00.html", "header_title": "מדריך: עוזרים לתינוק לפתח את שיווי המשקל", "full_text": "כששואלים כמה חושים יש, התשובה הראשונה היא חמישה: ראיה, שמיעה, טעם, ריח ומישוש. אבל, יש גם תשובה מורכבת יותר. חמשת החושים עוזרים להבין מה קורה סביבנו, לכן הם מכונים החושים החיצוניים. אך יש לנו גם חושים פנימיים: הם מודיעים על רעב, צמא, חום, קור וכאב ומאפשרים לנו לנוע, בלי להשקיע בכך מחשבה מודעת.\nבעודי יושבת ומקלידה שורות אלו אני לא מודעת לכך שהתנועה היא הפקה מורכבת. עבודתם החיונית של חלקי גופי השונים הכרוכים בפעילות, אינם מגיעים למודעות שלי ומאפשרים לי להתרכז בבחירת המילים. זו גם הסיבה שהחושים שאחראים על הפקות התנועה נותרו אלמונים.\nאחד מהם, הראוי להערכה, הוא זה שאני מכנה החוש השישי - חוש שיווי המשקל. מדובר בשם כללי למערכת שנמצאת במוחנו ושומרת על\nהגוף מול כוח הכבידה. בלעדיו, לא נוכל לעשות כלום: לא לעמוד, ללכת, לקפוץ ואפילו לשבת במקום בנוחות.\nשיווי המשקל חשוב ביותר להתפתחות הילד, ליכולת שלו ללמוד תנועות חדשות שיאפשרו לו להשתלב בעולם. הוא מתחיל להתפתח בשבוע ה-25 ל\nכאשר העובר זז \"ומתעמל\" ברחם. בשלב זה העובר עדיין לא מושפע מכוח הכבידה ויכול להתהפך ולרחף כמו אסטרונאוט בחלל. עם לידתו שרירי התינוק רכים וחלשים מכדי להתמודד עם האתגר שכוח הכבידה מספק לו, ולכן הוא זז מעט מאוד.\nהיחסים בין תנועת הגוף ומערכת שיווי המשקל פועלים קצת כמו שאלת הביצה והתרנגולת, כי קשה להחליט מי באה קודם. תינוקות בני כמה שבועות לומדים להרים את ראשם כשהם שוכבים על הבטן. תנועה זעירה זו היא משימה עצומה לקטנטנים הלומדים לבצע פעולה רצונית ראשונה, והם לא יעזו לעשות אותה אם לא יחושו (בחושיהם הפנימיים) בטחון.\nמהו בטחון זה? יכולת הגוף לחזור לאיזון ולא ליפול למקום לא ידוע. אם כן, הביצה באה לפני התרנגולת, כי חוש שיווי המשקל הוא התנאי לתנועת הראש מצד לצד. אלא, שעצם תנועת הראש מפתחת את שיווי המשקל ומובילה להבשלתו לקראת התנועה הבאה. אם כך, בתהליך התפתחות תינוקות ניתן לקבוע בוודאות שהתנועה ושיווי המשקל מבשילים במקביל ומאפשרים זה את זה.\nהמעוניינים להיות שותפים בתהליך מוזמנים מאוד, מכמה סיבות. ראשית, כמו המבוגרים והילדים, גם התינוקות בימינו זזים פחות בהשוואה לעידנים קודמים (תינוק צעיר הקשור במנשא בד לאם העובדת בשדה חווה המון גירויים של תנועה במרחב, ומערכת שיווי המשקל שלו נתרמת מכך). החיים המודרניים נוחים וקלים ודורשים פחות אתגר גופני. אנו נוטים לגונן על התינוקות מפני סכנות, ובצדק, אך גם מגבילים אותם, שלא במתכוון.\nשנית, חשוב להעריך את תנועת התינוק המאפשרת לו התפתחות שכלית, כי דרכה הוא לומד על העולם. תפקידה מכריע גם בהתפתחות המערכת החברתית והרגשית, שכן היא מאפשרת לו להפוך לעצמאי (קצת) וללמוד מיהו יחסית לאחרים.\nשלישית, זה כיף! הניפו תינוק בן ארבעה חודשים באוויר וצפו בו מתגלגל מצחוק. באופן אוטומטי תצחקו אליו גם אתם, וביחד תהיו שותפים לחוויה נעימה ומלמדת.\nאפשר ורצוי להתחיל להניע את התינוק במרחב כבר מההתחלה. חשוב לזכור שמערכת שיווי המשקל מתפתחת בהדרגה, והתנועה צריכה להיות מותאמת לתינוק,על פי השלב ההתפתחותי בו הוא נמצא.\nדמיינו את עצמכם שומרים על שיווי משקל, בעודכם עומדים על קורה. ידיכם פרושות מעט לצדדים לעזרה, ואתם מתרכזים בחלוקת משקל שווה בין שני חלקי הגוף. השמירה על שיווי המשקל היא שמירה על האמצע, והיציבה הטובה בהחלט דורשת ריכוז.\nהקשר בין שיווי\nמשקל ובין קשב וריכוז אינו ברור דיו, אך זוכה בעת האחרונה לבדיקה מדעית במחקרים שונים. שיווי משקל גופני דומה לאיזון נפשי, וכנראה שהשניים קשורים. גם אם עדיין אין הוכחה לכך שמערכת שיווי המשקל חופפת ליכולת הרגיעה והריכוז, הקשר ביניהם ידוע מזמן בתורות היוגה העתיקות.\nבעודכם נעים עם תינוקכם, מקפיצים אותו או מאתגרים את תנועתו העצמאית, תשמחו ודאי לדעת שאתם ככל הנראה גם תורמים ליכולתו לשמור על איזון."}
{"article_id": "0,7340,L-4693871,00.html", "header_title": "מחקר: הילדות \"שולטות\" כבר מגיל שנתיים", "full_text": "לדברי החוקרים, הממצאים שמדגישים את ההבדלים בהתפתחות בין בנים לבנות, חשובים הן לצוות החינוכי בגן והן להורים. לדבריהם, ההבדלים נעוצים כנראה בציפיות השונות של הסביבה מבנים ומבנות.\n\"רבים מאמינים שהעובדה שבנים רצים, קופצים ומטפסים היא טובה להתפתחות\", הסבירו החוקרים, \"אבל העובדה שהם אקטיביים יותר לא אומרת שהם טובים ביותר בשליטה על פעילויות יום יומיות. חשוב לספק תמיכה שווה לבנים, שצריכים להגיע לכדי שליטה ועצמאיות, כישורים חברתיים וכישורי שפה\".\n\"המחקר החדש מצטרף לעוד מחקרים שהראו שגם לאורך הילדות וגם בגיל ההתבגרות, ההתפתחות הן הגופנית הן הקוגניטיבית והן החברתית מקדימה את הבנים\" אומר ל-ynet פסיכולוג הילדים ד\"ר שי חן גל.\n\"הבנות מתפתחות מהר יותר, וכשנכנסים לגן ילדים רואים את הבנות משחקות במשחקים יותר מורכבים, ושדורשות סיטואציות חברתיות יותר מורכבות בהשוואה לבנים, בהדרגה הבנים מצמצמים את הפער ובגיל ההתבגרות זה משתווה, אך עד גיל 13 התפתחות הבנות מקדימה את זו של הבנים\".\nלדברי ד\"ר חן גל, הפער בין התפתחות הבנים והבנות, הביאה לקריטריונים נפרדים לשני המינים במבדקים פסיכולוגיים: \"במבחני אייקיו ובמבחנים קוגניטיביים אחרים, הממצאים של הבנות גבוהים מאלה של הבנים.\n\"הורים רבים משווים את ההישגים של הילד הבן לילדה הבת שלהם, ונלחצים מהפער הזה. אבל חשוב לדעת שההתפתחות של הבנים איטית יותר באופן טבעי, ואין מה להילחץ\"."}
{"article_id": "0,7340,L-4690514,00.html", "header_title": "מחקר מצא: מה העונש הכי אפקטיבי לילדים?", "full_text": "ולכל אחד מאיתנו נוספו חוויות שנויות במחלוקת שקשורות לילדים שלנו – התקף זעם באמצע הקניון, חילופי עלבונות בין האחים, התחצפות למבוגרים ואף הרמת יד או הפגנת אלימות אחרת.\nלכל הורה יש שיטת התמודדות משלו, אך עדיין כולנו מחפשים תשובות – מה נכון ומה לא נכון לעשות במקרים של אובדן השליטה שלנו על ההתנהגות של הילדים?\nמחקר חדש שנערך לאחרונה בארה\"ב באוניברסיטת אוקלהומה, ניסה לתת תשובה חד משמעית לשאלה – מהו העונש האפקטיבי ביותר להתנהגות חריגה של פעוטות שלא מקשיבים, מתבכיינים, מתחצפים או מכים? האם שכנוע והסברה יעילים יותר מקביעת פסק זמן או מניעה של משהו מהילד?\nבמחקר השתתפו 102 נשים בגילאי שלושים פלוס, רובן נשואות ובעלות השכלה גבוהה, כולן אמהות לפעוטות בגילאים של 1.5 עד 2.5 שנים. כל אחת מהמשתתפות מלאה שאלונים וגם סיפקה תיאורים מפורטים של חמישה מקרים בהם נאלצה להעניש את הילד שלה על כך שהתבכיין, התחצף או הכה מישהו.\nלאחר ניתוח התשובות, צוות המחקר הגיע למסקנה, כי בחירת שיטת הענישה תלויה בסוג התנהגות הפעוט שמעוניינים למגר, ויעילותה יכולה להשתנות עם הזמן.\nמסתבר, שכדי לתקן את ההנהגות באופן מידי, הצעת פשרה היא עדיין השיטה היעילה ביותר. אמנם שיטה זו לא נמצא יעילה כלל במקרים שהיה בהם צורך בשיפור התנהגות לטווח ארוך, למשל במקרים של התחצפות או אלימות.\nכאן היעילות המירבית הושגה על ידי מתן פסק זמן או מניעה של משהו מהילד (לקיחת צעצוע או איסור צפייה בטלויזיה). מצד שני, אף אחד מהעונשים החמורים יותר לא עבד במקרים של התבכיינות.\nההסבר לכך הוא מאד פשוט: הורים שהציעו פשרות לעתים קרובות מדי, לא רק שלא מצליחים לשפר את ההתנהגות, אלא גורמים להידרדרות נוספת. הצעת פשרה יכולה להועיל רק כשיש צורך לעצור באופן מידי התנהגות חריגה של פעוטות, כמו, למשל, טנטרום באמצע הקניון.\nעם זאת, במקרים בהם מעוניינים להעלים את ההנהגות החריגה לחלוטין כלא מקובלת, יש צורך בנקיטת פעולות חינוכיות שיעילות לטווח ארוך יותר, כפי שתוארו לעיל. עוד שיטה שהורים יכולים לנקוט בה היא שיטת ההסברה – כאשר מבהירים לילד מדוע התנהגות שלו במקרה מסוים חריגה.\n\"הורים זקוקים לטווח מלא של תגובות ובעיקר צריכים לסמוך על עצמם שידעו לבחור את שיטת הענישה הנכונה בזמן הנכון\", ציינו החוקרים במסקנות המחקר. כנראה עדיין, למרות הכול, אמא ואבא יודעים מה הכי טוב עבור הילד שלהם.\n\"הכול מתחיל ומסתיים בביטחון של ההורה בדרך שלו\", מסבירה שרית מאיר, יועצת משפחתית ומדריכת הורים. \"כאשר הוא בטוח, הדברים ברורים לו וגם לילד ולכן אין צורך לבצע פשרות, בדיוק כפי שלא נתפשר על דברים שקשורים לדוגמא לביטחון של הילד.\n\"לגבי עונשים, אין ספק שהם מעניקים שקט רגעי, אך אם אנחנו מענישים שוב על אותה התנהגות, דווקא מתחזקת ההבנה שגם הם לא אפקטיביים לטווח הארוך\".\n\"התפקיד שלנו כהורים הוא ללמד את הילד להבין מהן ההשלכות של מעשיו ולקחת עליהם אחריות. לכן עלינו לחשוב לפני שמגיבים ולאפשר לילד לבחור ולהתמודד עם ההשלכות של כל בחירה, כאשר יש הגיון ורציונל שמחבר בין המעשה לתוצאה.\n\"בהקשר של התנהגות חריגה כגון אלימות או התחצפות, הדרך היעילה ביותר הינה אכן יצירת פסק זמן, אך של ההורה מהילד. כאשר אני זו שמתרחקת אני משיגה הרבה יותר; השליטה היא אצלי ובמקום להילחם עם הילד שיכנס לחדר, הוא זה שמחפש את קרבתי ובכך מבין את תוצאות מעשיו.\nיש לציין שבגילאים הצעירים הילדים עדיין לא מספיק יודעים לבטא את עצמם, במיוחד לא את הרגשות שלהם וזו הסיבה שהם זקוקים לנו שנתמלל עבורם. התחושה שיש מי שמקשיב ומבין אותם מסייעת להם להירגע בכלל ולהפחית את הבכיינות בפרט\".\n\"פעוטות פועלים לפי דחפים: בא להם אז הם צריכים לקבל או לעשות מיד\", אומרת קרן יטיב, יועצת משפחתית בכירה ובעלת הפיל הצבעוני - המרכז לטיפול במשפחה. \"בנוסף הם מאד אגוצנטריים כשלתפיסתם הם במרכז והסובבים אותם נועדו לעזור להם להשיג דברים. וכמובן שאי אפשר לשכוח שהם בגיל המרד הראשון לכן אנו מרבים לראות התנהגויות של התבכיינות והתחצפות.\n\"הדרך הטובה להתמודד עם התנהגויות כאלו היא להביע אמפתיה לרגש, לתמלל אותו במילים כדי שהפעוט יבין מה מציף אותו עכשיו וקביעת ההתנהגות הרצויה.\n\"כדאי להציע להם בחירה, אך היא צריכה להיות מוגבלת לשני פריטים, לא יותר, ואפשר לנסות להשתמש גם בהסחות דעת והעברת הנושא לנושא אחר, כך שתשומת הלב של הפעוט מוסחת והוא אינו מתרכז במה שתסכל או הכעיס אותו.\n\"פסק זמן כדאי שיעשה במקרים של תוקפנות פיזית, מכות ונשיכות, וגם הוא קצר מאד (דקה על כל שנת חיים) ומיועד לרגיעה. רצוי לקשר את פסק הזמן למעשה כדי שהפעוט ילמד את הקשר בין מעשה לתוצאה שלו: \"מי שמרביץ לחבר לא יכול להיות כרגע עם חברים ולכן אתה תשב קצת בצד ותירגע\"."}
{"article_id": "0,7340,L-4329588,00.html", "header_title": "זה תלוי רק בכם: כך תגדלו ילד שמאמין בעצמו", "full_text": "האבא מולי געש ורעש. \"אני אומר לילד שלי שהוא לא הולך היום לחבר, והוא, הצוציק הקטן הזה שרק אתמול נולד, מסתכל לי ישר בעיניים ואומר לי בלי להתבלבל: 'אני כן הולך!'. את קולטת? כולו בן שמונה וככה מדבר אליי! מי שמע דבר כזה? אני, בגיל שלו, לא הייתי מעז בכלל לענות לאבא שלי. הייתי מתקפל מיד והולך לחדר, כועס ומאוכזב, אבל לא אומר דבר. מה זאת אומרת - אני אשבור לאבא שלי את המילה? אצלנו היה כבוד בבית! והיום? אין דין ואין דיין. ילדים עושים מה שבראש שלהם, לא סופרים את ההורים, לא רואים אותנו ממטר. זה מוציא אותי מדעתי!\".\n:\nמי מאיתנו לא חווה מצב דומה: אנחנו אומרים לילד שלנו לעשות משהו - והוא מסרב; אנחנו מבקשים ממנו עזרה - ולא בא לו; אנחנו מסכמים איתו שוב ושוב נוהלים של התנהגות בבית, והוא - כאילו כלום.\nחשבתם פעם למה זה מעורר אותנו כל כך? מהו הדבר המצית את זעמנו ברמות כאלה שלוקח לנו אחר כך שעות להירגע?\nנתחיל מכך שלפני הכל, כהורים, אנו מוצאים עצמנו מתמודדים בכל יום מחדש עם אותן מטלות בלתי נגמרות, וזה לכשעצמו מתיש ומעייף. היינו רוצים שהילדים שלנו ישתפו איתנו פעולה ויבצעו בזריזות, ואם אפשר גם ברוח טובה, את כל מה שקשור אליהם, כדי שנצליח לסמן צ'יק צ'ק את ה\"וי\" המיוחל ונעבור הלאה, למשימה הבאה. מעבר לכך, כשהם מקטרים, כועסים, מוחים, זה בהחלט מעכיר את האווירה (ואף אחד מאיתנו לא חי באהבה והרמוניה עם כעס),\n(אני\n\t הורה לא טוב!), ומייצר גם דאגה לא קטנה ביחס לעתיד: אם ככה הוא מתנהג בגיל שמונה - מה יהיה כשהוא יגיע לגיל 14?\nאבל הכי-הכי קשה לנו, הכי פוגע בנו ומנהל אותנו - זו התחושה שכרגע הילד שלנו עשה עלינו איקס. ביטל אותנו. הפך אותנו ללא קיימים. בלתי נראים.\nאם יש משהו שאנו חרדים לו, לא מסוגלים שיגעו לנו בו, שומרים עליו מכל משמר - זה הדבר: הערך העצמי שלנו. משל היה אתרוג בעל פיטם מושלם, עטוף בצמר גפן אוורירי ורך, מאוחסן בקופסה מהודרת שאסור לאיש לגעת בה.\nהכל נוכל לקבל ולהכיל. עם הכל נסתדר. עד הערך העצמי. זה - מחוץ לתחום! שיעז לבוא מישהו ולהתייחס אלינו כאל קטנים וחסרי ערך. לא יקום ולא יהיה.\nפעם קראו לזה כבוד, והיום מדברים על אגו. כך או כך מדובר על אותו מקום בדיוק, פגיע ושברירי עד מאוד, המצוי אצל כולנו. המקום בו אנו חשים לא-שווים מספיק, לא בטוחים לגמרי בערכנו. גם אם כבר נקשרו לראשנו כתרים, גם אם יש לנו קבלות של הצלחה ממשית, עדיין אנחנו חוששים ש\"יגלו\" אותנו, שיחשפו את האמת המבישה לעיני כל ויבינו שאנחנו לא באמת שווים כמו שנדמה, כמו שהסובבים אותנו טועים לחשוב, שהצלחות העבר שלנו מקורן במקריות, מזל רגעי, רגע אחד של חסד בו הצלחנו \"לשחק אותה\", אבל מי ערב לנו שנוכל להמשיך ולשמר את הרף המחייב הזה גם הלאה.\nזו הסיבה שכשלון אחד קטן יכול לא פעם לערער אותנו, להוציא אותנו מאיפוס למשך כמה דקות, שעות או ימים (תלוי בכמה עבודה פנימית עשינו עם עצמנו במהלך השנים). בשבריר של שנייה אנחנו מוצאים את עצמנו מביטים בלבן של העיניים של ה\"לא שווה\" וה\"לא מוערך\" - וכל מגדל הקלפים שהוא אנחנו קורס ברגע אחד.\nזו הסיבה, האמיתית והעמוקה, שאנחנו מגיבים בעוצמה רגשית שכזו כשנדמה לנו שמישהו מאשים אותנו, לא מעריך אותנו או מתעלם מאיתנו,\n.\nואתם יודעים מה הכי מעניין? שעם כל כמה שאנחנו רגישים לנושא, אנחנו עושים בדיוק את אותו הדבר לילדים שלנו. זה לא נעשה ממקום רע, חלילה, ולא בכוונה להזיק, אלא מחוסר תשומת לב ועודף משימות ביומן. מי זוכר לעצור לרגע את המירוץ ולבדוק את החיים לעומק?\nאך אם היינו עוצרים לרגע קרוב לוודאי שהיינו מגלים שגם לילדים שלנו יש עניין עם תחושת הערך העצמי שלהם. גם הם חרדים לו, מבקשים לגונן עליו, מתרעמים ומוחים כשהם חשים שמישהו, ובעיקר אנחנו, הוריהם, פוגעים להם בעצב הכי חשוף ורגיש הזה.\nאם חושבים על זה לרגע, אחד התפקידים היותר חשובים שלנו כהורים הוא לעזור לילדים שלנו להעצים ולשמר את תחושת הערך שלהם. אך האם אנחנו אכן עושים זאת? לפניכם כמה עצות מה לעשות - ובעיקר מה לא לעשות - על מנת לגדל ילדים בעלי תחושת ערך גבוהה יותר.\nמצאו מה טוב ומיוחד בילד שלכם והאירו עליו מפעם לפעם. ילדים הגדלים באווירה תומכת ומפרגנת יותר חווים עצמם כמוצלחים ושווים יותר. ובכל ילד יש קסם המחכה להתגלות.\nובמילים פשוטות - פחות עצות. רובנו עושים זאת על בסיס קבוע מבלי לחשוב בכלל, מבלי שהתבקשנו. כן, אנחנו רוצים לעזור להם, להציל אותם, ללמד אותם, להתוות להם דרך טובה וקלה יותר, אבל זה בדיוק מה שגורם להם להרגיש קטנים ולא חכמים מספיק על מנת לייצר כאלו בעצמם. וזה בדיוק מה שעומד בבסיס ההתנגדות שלהם לעשות שימוש בכל אותן העצות הנהדרות שלנו. במקום זאת בדקו איתם מה הם מציעים, מה לדעתם אפשר לעשות אחרת. כשהרעיון יבוא מהם (ואפילו אם זה יהיה אותו רעיון בדיוק) - תחושת הערך שלהם תעלה פלאים והמוטיבציה לפעול גם כן.\nאיזו תחושה נהדרת זו לילד כשהורה שואל לדעתו, מבקש ממנו עזרה וייעוץ. בן-רגע הוא הופך להיות גדול וחשוב. אפשר להתחיל לעשות זאת כבר בגילאים מאוד צעירים: להתייעץ איתם איזו חולצה ללבוש, באיזו קערה להגיש את הפירות לשולחן, לשאול את דעתם על תוכנית שאתם רואים בטלוויזיה, על שיר שאתם שומעים, ולהקשיב במלוא תשומת הלב למה שיש להם לומר. ככל שיגדלו תוכלו להתייעץ איתם גם בנושאים יותר ויותר \"רציניים\" והם ירגישו מספיק שווים להיות לכם לשותפים.\nופה, לצערי, אנחנו לא פעם חוצים גבולות. ברגעים של לחץ, כעס ועלבון אנחנו לוחצים אותם לפינה,\nעולבים בהם, צועקים עליהם, מקטינים אותם, משפיטים, מאיימים, מענישים - ורק בגלל שאנחנו גדולים ויכולים. פעמים רבות זה יושב על תחושת הערך השברירית שלנו, כמו למשל בנושא הלימודים. כשילד לא עומד במטלות, לא מגיע להישגים ראויים, חלק מהלחץ שלנו נובע מהעובדה שהוא לא מייצג אותנו כראוי בעולם ומהמחשבה מה זה אומר עלינו.\nכל אלו מגבירים את תחושת ה\"לא שווה\" ועלולים להפוך לחלק מהקול הפנימי של הילד שלנו. הזכירו לעצמכם שילדכם רואים את עצמם דרך העיניים שלכם ולכן הזה יש המון משקל ומשמעות למה שאתם אומרים עליהם. גם על זה צריך לקחת אחריות.\nתנו להם תפקידים מאתגרים, בהתאם לגילם כמובן, כאלה שהם צריכים קצת להתאמץ על מנת לבצע: לחתוך ירקות ופירות בגיל ארבע-חמש, לכתוב רשימת קניות בגיל שש-שבע, לחפש מידע עבורכם ועבורם באינטרנט בגיל שמונה-תשע וכדומה. אל תעשו במקומם דברים שהם יכולים לעשות, תסמכו עליהם יותר, גם במחיר של כשלון אפשרי. זה חלק מהעניין.\nעליה נבנה הערך העצמי. איך עושים את זה? פשוט מאוד: בכל פעם שהוא מצליח לעשות משהו, עומד באתגרים, מגלה יוזמה, בתחום האישי, החברתי, הלימודי, גם כשההצלחה מינורית אך כולה שלו - התפעלו ממנו (באמת!) והביעו את הערכתכם ליכולותיו. הימנעו מלתגמל בפרסים ובכסף, לא לשם כך הוא עושה את זה ומעבר לכך, זה מתפוגג מהר ונעלם. תחושת היכולת, לעומת זאת, תישאר בתוכו למשך זמן רב יותר.\nמה שאומר שלא הכל קשור אלינו. גם ילדים שקיבלו המון מחמאות וחיזוקים, שאהבו אותם ואתגרו אותם, שהיו מוצלחים מאז ומעולם, עדיין ימצאו עצמם, בדיוק כמונו, בדיאלוג מתמשך עם הנושא הזה. ובינתיים אנחנו, כמו תמיד, נמשיך ונעשה את הכי טוב שיש כרגע. זה המון.\n,"}
{"article_id": "0,7340,L-4343005,00.html", "header_title": "גם לכם מגיע: מה הסוד להורות טובה ורגועה יותר", "full_text": "מהרגע בו אנו הופכים להורים מושג הזמן מקבל איכות אחרת לגמרי. כל דקה מחושבת, כל מהלך מתוכנן: מתי אצליח לשבת בנחת ולאכול ארוחה מסודרת? מתי אתקלח ללא הפרעה? באיזה חלק של היום אוכל \"לגנוב\" איזו שעת שינה טובה? מתי יהיה לי זמן להחזיר טלפון לחברה הכי טובה שלי שמחפשת אותי כבר כמה ימים, ללכת למספרה, לצפות בסדרה האהובה עליי שאני מקליטה בדבקות ולא מגיעה אליה, את הספר שהתחלתי לקרוא בהריון של הגדולה, לסיים את העבודה האחרונה של התואר? הזמן כה קצר והמלאכה (והרצונות, הצרכים) - כה רבה.\nכשאנחנו הורים לפעוטות בגיל הרך (שבהרבה מובנים הוא גיל די קשה, אם חושבים על זה), כל כמה ימים נתפסים בעינינו כ\"תקופה\": \"עכשיו הוא בתקופה שהוא לא מצליח להירדם בצהריים\" (דהיינו- ביומיים האחרונים) או \"עכשיו היא בתקופה שהיא רוצה המון על הידיים\" (כן, אתמול היה נורא ואיום). כשהם בוכים זה נראה לנו נצח (אפילו שהשעון מראה שחור על גבי לבן שעברו בקושי חמש דקות), וכך גם כשהם מתעקשים, מתווכחים איתנו וכועסים עלינו.\n:\nלעומת זאת, כשאנו מקבלים שעתיים \"פס\" מילדים, כל-כולו רק לעצמנו, הן חולפות להן ביעף, ממש כאילו היו דקות ספורות, מבלי שהספקנו לעשות רבע מכל מה שרצינו ותכננו.\nבשורה התחתונה, זמן הוא משאב יקר מפז וחשוב ביותר בחייו של ההורה המצוי.\nומה הפלא שכך? משימת ההורות, גידול הדור הבא, על כל עשרות התפקידים הכרוכים בה, מצטרפת באופן טבעי ומיידי, בשנייה שבכורנו יוצאים לאוויר העולם, לרשימה ארוכה ומכובדת של כל התפקידים שמילאנו עד כה בחיינו: עבודה, לימודים, חברים, מימוש עצמי, משפחה מורחבת, אחזקת הבית. היא פשוט מתווספת, תוך כדי שהיא מצמצמת ומכווצת את כל העיסוקים האחרים שלנו. שלא נאמר - משתלטת.\nואין טבעי מכך. הורות היא משימת חיים. תפקיד חשוב, משמעותי ומרכזי, הדורש מאיתנו רמה גבוהה מאוד של מחוייבות, מסירות ונתינה. במעבר חד, מעכשיו לכרגע, אנו מוצאים עצמנו אחראיים על יצור אנושי פצפון וחסר ישע שכל קיומו תלוי בנו. טוויסט ענק בעלילת חיינו, שינוי קיצוני של סדרי עולם.\nברגע אחד הפכנו להיות המבוגר האחראי, וזה בהחלט מחייב להסיט הצידה את כל שאר עיסוקנו ולפנות מקום לרך הנולד,\nלשים עצמנו בסוגריים ולארגן מחדש את טבלת הזמן שלנו. ברגע אחד נוספו עוד כמה וכמה כדורים ל\"ג'אגלינג\" היומי שלנו, וזה בהחלט מאתגר. קשה לעמוד בלהטוטנות הזו לאורך זמן, כך שאין כל פלא שהכדורים נופלים ומתפזרים לנו מעת לעת.\nלכבוד יום המשפחה אני רוצה להעניק לכם באהבה רבה מתנה: עוד קצת זמן. עוד קצת זמן לביצוע משימות שדחיתם ודחיתם, שוב ושוב, שנשמטו ונזנחו בעייפות וחוסר אונים על הדרך. עוד קצת זמן לבלות עם הילדים, ליהנות איתם ומהם, במקום לנהל אותם מתחנה לתחנה, ממשימה למשימה. עוד קצת זמן לעצמכם, לכל אותם דברים שאתם כבר שנים רוצים לעשות - ולא מגיעים אליהם.\n\"מאיפה נביא את כל הזמן הזה?\", אתם שואלים בפליאה, והתשובה היא: ניהול זמן. כשאנחנו לא מנהלים נכון את הזמן שלנו, אנחנו \"נתקעים\" עם הרבה מאוד משימות לא גמורות, הממשיכות להעסיק ולהטריד אותנו (גם כשאנחנו לא עושים איתן שום דבר, זה פשוט ממשיך 'לגור' בראש שלנו ולהעיק עלינו). העומס הזה מאט את קצב \"פס הייצור\" ופוגע גם במשימות אחרות. ואנחנו? ממשיכים להתנהל באופן לא יעיל, מכבים שריפות, מנסים למשוך הלאה כאילו כלום, ומתפלאים, כן, ממש מתפלאים, בכל פעם מחדש, איך זה יכול להיות שגם הבוקר היה לנו בוקר נוראי ובקושי הצלחנו לצאת מהבית.\nואיך לא יהיה? משפחה זה סוג של מפעל, וכדאי מאוד שזה יהיה מפעל המתפקד היטב. יש משימות לבצע, כשחלקן הגדול צפויות ושגרתיות. אז מה יותר מתבקש מלעצור לרגע ולעשות סדר בבלגן, לבנות סדר יום קבוע וברור, חוקים הגיוניים ועקביים, כך שכל אחד ידע מה תפקידו ומה עליו לעשות בכל חלק של היום?\nכשזה לא קורה, אנחנו מוצאים עצמנו רצים אחרי הילדים שלנו והזנב של עצמנו. שום דבר לא מתבצע בזמן, הכל נמרח על הרבה יותר שעות, חלק גדול מהיום אנחנו לחוצים, עייפים וכועסים, מרגישים שאנחנו עובדים נורא קשה ולא מספיקים כלום. הילדים שלנו, שבאופן טבעי מחוברים אלינו וחשים אותנו, נלחצים אף הם, תיפקודם מידרדר עוד יותר, מה שמעצים את הקושי גם בצד שלנו.\nובתוך כל זה, איפה נשאר בכלל מקום לזמן של בילוי והנאה עם הילדים? \"פאוזה\" קטנה לעצמנו? רגע אחד לעצור ולקחת אוויר? להתמלא לקראת ה\"סיבוב הבא\"?\nוהנה נוצר לו מעגל קסמים כאוב שכל בני המשפחה שבויים בתוכו וסובלים ממנו. אז מה עושים? איך יוצאים מזה? מה אפשר לעשות אחרת?\nהנה תרגיל מעניין. שרטטו עיגול גדול על דף חלק ועכשיו חלקו אותו ל\"פרוסות\", כשכל פרוסה מייצגת את נתח הזמן אותו אתם מקדישים לנושא אחד בחייכם: עבודה, תחביבים, מטלות בבית, הורות וכו'. איך נראית העוגה שלכם? האם התמונה שהתקבלה מפתיעה אתכם? כמה מקום יש בו לעצמכם \"נטו\"? האם ישנם חלקים שהייתם רוצים לשנות? להגדיל או להקטין?\nעכשיו אתם מוזמנים לעשות \"מקצה שיפורים\"- לשרטט עוגה שנייה בהתאמה למה שהייתם רוצים שיהיה. תלו את שני השרטוטים במקום בולט, ומדי פעם התבוננו בהם ובדקו את עצמכם - עד כמה אתם במקום הרצוי לכם.\nשבו עם הילדים ושרטטו מערכת יומית ושבועית. מהם שלבי ההתארגנות בבוקר, איך נראה אחר הצהריים של הילדים שלכם, מתי רואים טלוויזיה ומתי עושים שעורים, באיזה יום אפשר להזמין או ללכת לחברים, מהי השעה הכי מאוחרת בה \"סוגרים את הבסטה\"? המערכת הזו תהיה \"כוכב הצפון\" שלכם ותשמור אתכם במסגרת. כל מה שצריך לעשות עכשיו זה להיות עקביים ולדאוג שזה יתקיים. פשוט.\nראשית חכמה, התחילו אותן שעה אחת קודם. עכשיו, כשיש לכם זמן והילדים עדיין לא \"גמורים\" מעייפות,\nהאמבטיה יכולה להיות בילוי נהדר, שעת איכות אמיתית לכולם. כך גם ארוחת הערב יכולה לכלול את ה\"לפני\" ו\"האחרי\" כשכל אחד תורם את חלקו בהכנתה ובפינוי. הארוחה היא גם מפגש ולא ממהרים לסיים. בהמשך יישאר גם מספיק זמן לטקס לפני השינה, סיפור, שיחה, חיבוקים. הילדים יירדמו מסופקים ומוקדם יותר מהרגיל -\n.\nכשאתם לוקחים על עצמכם משימה, לא משנה מהי ולְמה היא קשורה, החוק הבלתי מתפשר הוא: לא מפסיקים עד שרואים שינוי. זה יבטיח שלא תתחילו כמה וכמה משימות יחד ותותירו אותן עשויות חלקית מאוד על הדרך. כל המשימות החצי-עשויות האלה גובות, כאמור, \"שכר דירה\" ומבזבזות זמן ואנרגיה יקרים. עשו לעצמכם \"סדר עדיפויות\" וטפלו בכל פעם במשימה אחת, מהתחלה ועד הסוף.\nהרבה פחות. צפייה בטלוויזיה ממכרת. את זה כבר כולנו הבנו. קשה להתנתק מהריבוע האטרקטיבי הזה, ולא פעם, מבלי שבכלל נשים לב, נגזלות להן שעה-שעתיים מחיינו, תוך כדי זפזופ ובהייה. גם כאן חשוב להגדיר רצועת זמן, תוכנית מסוימת המעניינת אתכם, אולי משהו לכל המשפחה (והנה יש לנו גם בילוי משפחתי על הדרך), ולא תאמינו -\nהכי קל זה לשמוט את הזוגיות על הדרך. בסוף עוד יום מתיש של עבודה פרק א' ועבודה פרק ב', ועוד שלל אתגרים בין לבין, למי יש חשק וכוח? ובכל זאת, כשזה קורה אחת ל... ההרגשה היא פנטסטית. אז אל תאמינו למה שאמרו לכם על ספונטניות, זה לא יקרה אם לא תקבעו! יום בשבוע יציאה משותפת, עם או בלי חברים, וכל כמה חודשים סופ\"ש נחמד נטול זאטוטים. חשוב-חשוב-חשוב וממלא בכוחות מחודשים. בדיוק כמו מקלחת בחורף: שה להיכנס, אבל כשכבר נמצאים שם - לא רוצים לצאת.\n.\n\t \"עד שהילדים יעשו – הנשמה תצא לנו!\", אני שומעת אתכם אומרים, \"וגם התוצאה הסופית פחות טובה\". מתמטיקה פשוטה: ככל שעושים יותר - התוצאה משתפרת. ככל שהעבודה מתחלקת בין יותר אנשים - היא נעשית בזמן קצר יותר. ועכשיו רק צריך להחליט מה עושים בזמן שהתפנה לנו.\nלרקוד, לשחות, לעבוד בגינה, בית קפה עם חברה, הליכה בים, יום טיפוח, שופינג... מתי עשיתם את זה בפעם האחרונה?\nבלי הילדים, כמובן. הידעתם? גם לנו, ההורים, יש בטרייה. כל היום היא זו המאפשרת לנו לעשות את כל הדברים הרבים שאנחנו עושים. מתישהו היא מתחילה להבהב ודורשת טעינה. שימו לב לזה כשזה קורה. אל תתעלמו. תהיו טובים לעצמכם. כמה כיף יהיה להיפגש איתם אחרֵי שהיא שוב מלאה.\nאתם עושים כל כך הרבה למען, כל כך הרבה בשביל. גם לכם מגיע. כבדו את עצמכם, את הזמן שלכם, התחביבים שלכם, החלקים האחרים בכם מלבד אלו ה\"הוריים\". כל כך חשוב לתת להם מקום. כבדו את עצמכם - ויכבדו אתכם. ועל הדרך גם תהיו שמחים יותר.\nיום משפחה מהנה ושמח!\nשלכם, אלי\n,"}
{"article_id": "0,7340,L-4376639,00.html", "header_title": "לשלב עבודה וילדים בלי להתמוטט? זה אפשרי!", "full_text": "מי מאיתנו לא מכיר את המצב הבא: אנחנו לקראת סיום עוד יום של עבודה, חייבים כבר \"לחתוך\", לצאת לקחת את הילדים מהגן, מבית הספר, להחליף את המטפלת או פשוט להגיע כבר הביתה, שיישאר לנו מספיק זמן להיות איתם. והעבודה? היא פשוט לא נגמרת! מבט חטוף על השולחן שלנו מגלה שהערימה עדיין שם, אינסוף משימות מחכות לנו, טלפונים, בירורים, תיאומים, הררי ניירת, כיבוי שרפות מיום האתמול. איך נצליח לחלץ את עצמנו משם?\nבכוחות עליונים אנו עוצרים בחריקה ויוצאים לכיוון הבית, שם מחכה לנו החצי השני של היום, שונה בתכלית מכל מה שחווינו עד כה. אנחנו נכנסים הביתה ומיד זה מתנפל עלינו: הבית מבולגן, נעליים, תיקים וצעצועים בכל מקום, הילדים שקועים עמוק בעולמם, שמחים שחזרנו ומיד מבקשים לרתום אותנו לצרכיהם: \"אבא, שחק איתי!\"; \"אמא, תראי מה עשיתי\"; \"אני רעב!\"; \"אני יכול שגל יבוא אלי?\".\n:\nישנם ימים שזה עוד יותר נורא. אנחנו נכנסים בדלת והם בכלל בוהים באיזו תוכנית בלתי מסתיימת בטלוויזיה, בקושי מעיפים בנו מבט. אז אנחנו מתנדנדים בין תחושת העלבון המציפה אותנו, לבין הצורך להיות ההורה האחראי ולהעיר להם, ובין לבין, באופן שאי אפשר להתעלם ממנו, מתגנב לו גם רצון להעלים עין ולא להיכנס לשום אינטראקציה, בטח לא מאבק, להרוויח עוד קצת זמן שיעזור לנו להסתגל למעבר הכמעט בלתי אפשרי הזה שאנו נדרשים לבצע - המעבר מעולם העבודה לעולם ההורות.\nאלו שני עולמות תוכן כל כך תוכן שונים זה מזה, אולי מלבד רף התובענות, הדומה בשניהם. אז איך ניתן לעבור מעולם המבוגרים לעולם הילדים? מעיסוק בחומרים, שפה, נוהלים ועולמות תוכן של גדולים - להרכבת פאזל על שטיח? מהתנהלות ליניארית (שבה דבר מוביל לדבר), מגמתית, (שבה יש מטרה ואנחנו שואפים אליה), שיטתית ומתוכננת, להתנהלות אמורפית, מעגלית של ילדים. להקריא שוב ושוב את אותו סיפור, לשתף איתם פעולה (בהתלהבות) במשחקי תפקידים של אמא ואבא, להפוך למפלצת, דרקון, לוחם...\nהראש שלנו הרי לא ממש שם. יש עוד כמה טלפונים שאנחנו צריכים לעשות, לתפוס את ההוא, לסגור עם ההיא. המהלך שהתחלנו בו השבוע, האווירה הלא טובה בה הסתיימה הפגישה האחרונה היום, החשש שמשהו ישתבש בזמן שאנחנו לא שם, המחשבה על השינויים במשרד ועל התפקיד שאני כל כך רוצה ולא בטוח שאקבל - כל אלו ממלאים את הראש במחשבות טורדניות שלא מרפות.\nאיך עושים את הסוויץ' המתבקש? איך נוכל לגשר בין שני עולמות כל כך שונים?\nפעם היה הרבה יותר פשוט. החלוקה היתה דיכוטומית וברורה: אבא הולך לעבודה ומביא כסף, אמא היא שרת הפנים, שעובדת מעט מאוד או בכלל לא, אחראית על גידול הילדים וחינוכם. הסידור הזה היה מאוד מקובל וברוב המקרים גם התאים לשני הצדדים, או לפחות היה מוסכם עליהם. כל צד ידע בדיוק מה תפקידו ולמה מצפים ממנו, כך שהורים חוו פחות מפחי נפש ותסכולים, מבני/בנות הזוג שלהם ומעצמם.\nאבל היום כולם עושים הכל. רוב האמהות עובדות מחוץ לבית, במשרות משמעותיות המחייבות אותן לשעות עבודה מרובות, להשקעה ואחריות. בין לבין, בוירטואוזיות מרשימה, הן גם אמהות, על כל מה שמשתמע מכך. גם עולמם של האבות עבר מהפיכה. הם עדיין עובדים בחוץ ומתחזקים כלכלית, אלא שהיום כולם (החֵברה, בנות הזוג) מצפים מהם גם להיות הורים מעורבים לגמרי, כולל בחלק הטיפולי, וגם הם, חלק גדול מהם, מצפים לזה מעצמם.\nוכך אנו מוצאים הורים המנסים לעשות משהו כמעט בלתי אפשרי: להיות הורים נהדרים, נוכחים, משקיעניים, חמים ומכילים, ובו בזמן לטפח משרה תובענית, המשתרעת על פני שעות רבות ולעתים גם על פני יבשות.\nזה, כמובן, קשה מאוד. הורים מביאים את העבודה הביתה ואת הבית לעבודה, והערבוב הזה מאוד מתיש ומתסכל. אז מה ניתן לעשות על מנת להחזיר קצת שקט ושפיות לחיים שלנו?\nדמיינו את עצמכם במסיבת יום ההולדת ה-80 שלכם מתבוננים אחורה על מהלך חייכם. על מה הייתם מוותרים, מה הייתם משנים? הרבה סבים וסבתות היום מיצרים על כך שלא היו שם בשביל הילדים שלהם, מנסים לעשות תיקון דרך הנכדים. אולי גם אתם חווים משהו דומה עם ההורים שלכם ממש ברגע זה. הילדות של הילדים שלכם חולפת ביעף, ולא, אין הזדמנות שנייה להורות ראשונית.\nבין בית וחוץ, בין ספונטני למתוכנן, בין ה'בא לי' ל'צריך', בין הורות לעבודה. כשאנחנו לא מרוצים מההתנהלות שלנו, כשאנחנו \"אוכלים את הלב\" ששוב לא היינו הורים טובים מספיק היום, כשאנחנו מרגישים על בסיס קבוע שאין לנו כוח, מצב רוח, שמחה בלב - זה סימן שמשהו כאן לא מאוזן. אפילו המכונית שלנו צריכה מדי פעם טיפול עשרת אלפים - אז ודאי וודאי שגם אנחנו.\nהכל אפשרי. תשאלו כל אבא גרוש שהמשיך לעבוד באותה עבודה, באותו תפקיד אפילו, אלא שלאחר גירושיו הוא הודיע לבוס שמהיום בשני ורביעי הוא יוצא בארבע. ברגע אחד הוא הבין שאם הוא לא יעשה זאת - הוא מפספס את הילדים שלו. ולא תאמינו - זה עובד! אז כן, צריך להשלים שעות בימים אחרים, לייעל את ההתנהלות,\n, \n\t אבל הנה הרווחנו שלמות. ולא צריך להתגרש בשביל זה.\nעצרו את המכונית, דממו מנוע. קחו אוויר, עצמו עיניים, דמיינו מקום רגוע ושליו שאתם מכירים או רוצים להיות בו ותשהו בו מעט. תנשמו. הקשיבו למוסיקה נעימה שאתם אוהבים, תרגישו איך הדופק שלכם יורד, האדרנלין נרגע. עכשיו אתם מוזמנים להיכנס. אפשר להתחיל את החלק השני של היום.\nעשו זאת גם אם אתם רואים ששוב כל התיקים בכניסה. הילדים שלכם שמחים לראות אתכם ומפה אתם מתחילים את הבילוי המשותף שלכם. גם אם אתם זעופים ומתוחים - חיוך אחד (גם מעושה - לא תאמינו) יעזור לכם להרגיש ברגע אחד הרבה יותר טוב. והתיקים? יחכו לזמן אחר. הרבה פחות חשוב בשרשרת המזון.\nכשאתם מגיעים הביתה השתיקו טלפונים ניידים והתרחקו מהמחשב, כי לעשות את שני הדברים במקביל זה יותר לא לעשות אף אחד מהם כמו שצריך. למעט מקרים בהולים (אבל ממש!) נהגו כך ושמרו על שפיות ופניות.\nכך הם יכירו מקרוב את המקום בו אתם מבלים חלק ניכר מהיום, יפגשו את האנשים\nשאת שמותיהם הם שומעים מכם פה ושם ויצליחו להבין טוב יותר במה אתם עוסקים. בכל זאת, כיום, זה לא תמיד פשוט להסביר.\nשתפו את הילדים שלכם במה שמטריד אתכם בעבודה, כמובן בגובה העיניים שלהם, במילים פשוטות ומוחשיות. כך גם תוכלו לדבר קצת על מה שיושב לכם על הלב ולא תאלצו את עצמכם לעבור באופן טכני ומהיר מדי לעולם הילדים, וגם הם יבינו שכרגע, היום או בתקופה הקרובה, אנחנו מוטרדים מתמיד, ואחר כך זה ירגע ויחזור לשגרה.\nאפשר להעניק הרבה תשומת לב גם כשנמצאים פיזית במקום אחר. פתק או ציור המוצמד לכריך או בתוך הקלמר, הודעת אס.אמ.אס המתעניינת במבחן שהיה, שולחת ברכות וחיזוקים או סתם משחררת הצהרת אהבה. גם כשאתם בחו\"ל מטעם העבודה דברו בסקייפ עם הילדים כל ערב, ספרו להם משהו נחמד שקרה לכם והתעניינו ביומם, שילחו להם תמונה שצילמתם, חפשו משהו קטן שאתם יודעים שהם אוהבים לקנות להם (שזה אגב, הרבה יותר משמעותי ומרגש ממשהו גדול, שמצריך גם להעלות את הרף בכל נסיעה בהמשך...).\nימי הולדת, חגיגות בגן/בבית הספר, אסיפות הורים, מסיבות סיום: ילדים יודעים בדיוק מי שותף לחייהם בצמתים ובאירועים החשובים והמרגשים. וכל אלו בהחלט שייכים לקטגוריה הזו. זה משמעותי להם - ולכן גם לכם.\nבברכת שילוב מוצלח,\nשלכם,\nאלי"}
{"article_id": "0,7340,L-4245029,00.html", "header_title": "כמו אמא: איך תורם החיקוי להתפתחות תינוקות", "full_text": "אם יצא לכם לשמוע את ילדיכם מדברים כמוכם, או במקרה אחר את עצמכם נשמעים כמו הוריכם - ובין אם זה מחמיא לכם או קצת פחות, קבלתם עוד הזדמנות להבין את כוחו של החיקוי. החיקוי הוא מרכיב דומיננטי בחיים האנושיים (גם החיות המצטיינות בחיקוי הן, כידוע, החכמות ביותר).\nהחיקוי הוא שקוף ולרוב אנחנו לא מודעים לקיומו. הוא מיידי או מושהה, עוזר לנו להרחיב את רפרטואר הפעולות שלנו, הוא קושר בין אנשים והופך אותם לחברה ויש לו תפקיד מרכזי ביכולת של בני האדם להבין אחרים.\nילדים הם חקיינים מצטיינים. הם במיוחד זקוקים לחיקוי כי עבורם הכל חדש ודורש הדגמה. כמו בכל דבר, יכולות החיקוי מתפתחות בהדרגה ועל פי שלבים שקורים מעצמם, ללא צורך בהנחיה חיצונית. להורים תפקיד מרכזי בתהליך, אך זהו התפקיד הכי קל בעולם: הם פשוט מטפלים בילדים באהבה וללא מאמץ מיוחד מדגימים להם כיצד לפעול.\nמקומו המשמעותי של החיקוי בתהליכי למידה ותקשורת מאתגר את החוקרים והמדענים להבין \"איך זה עובד?\" והתגליות זורמות ונערמות. לפניכם סקירה של התפתחות יכולות החיקוי והצעות לגבי מה שאפשר לעשות עם הידע הזה בבית.\nתאמינו או לא, הסוגיה מובילה לדיונים סוערים בקרב החוקרים. כבר משנות ה-80 התפרסמו מחקרים המצביעים על כך שתינוקות נולדים עם יכולת חיקוי. היה זה גילוי מפתיע שכן עד אז רווחה הדעה שהחיקוי מתחיל רק בשנה השנייה לחיים. החוקרים הטוענים לגילוי צילמו ותיעדו את התינוקות ביום היוולדם מוציאים לשון ופותחים את הפה כאשר הם רואים אדם מבוגר עושה זאת מולם.\nאך האם תינוקות מסוגלים לחקות את תנועות הפה, כאשר הם עדיין לא יודעים שיש להם פה? ישנם חוקרים שיענו שלא וכי יכולת החיקוי מתפתחת מאוחר יותר. ואכן במחקר נגדי הוכיחה חוקרת שגם כאשר היא השמיעה לקטנטנים את האופרה \"הספר מסיביליה\" הם הוציאו לשון ופתחו את הפה - לשיטתה, זוהי פשוט יכולת התגובה שלהם.\nיש עוד דבר שתינוקות יודעים לעשות מיום היוולדם: לבכות. החוקרים הסקרניים בדקו את טון הבכי של תינוקות צרפתיים וגרמניים בימיהם הראשונים. התינוקות הצרפתיים בכו בטון עולה, בדומה לשפה לה נחשפו בעודם ברחם. ואילו התינוקות הגרמניים בכו בטון יורד, בדומה למבטא הגרמני.\nבגיל מספר חודשים התינוקות לומדים לחקות קשר עין ולמקד את תשומת לבם. רוב התינוקות הופכים לחקיינים מעולים על ידי כך שהם פשוט מסתכלים על האנשים סביבם, ובעיקר עוקבים אחר ההורים המוכרים ומעוררי הביטחון. בשלב זה התינוקות מנסים לברר מה ההורים עושים. הם צופים בהכל, ובייחוד יתעניינו כיצד הגדולים מפעילים את המשחקים שלהם - ואז ינסו לחקות ככל יכולתם.\nאם תחקו אתם את תנועותיו או קולותיו של התינוק, תיצרו משחק מעגלי של חיקוי (מה זה משנה מי התחיל?).\nהפתיעו את התינוקות בהבעות פנים מצחיקות. הם מכירים אתכם כמו שאתם, אך אם תרימו גבה, תמצמצו עם העיניים, תוציאו לשון או תעשו משהו מצחיק עם הפה - הם יבחינו בהבדל וסקרנותם תעורר. הניסיון להבין \"מה קורה פה?\" יעודד אותם להפעיל שרירים דומים בפנים שלהם.\nבאופן דומה שנו את טון הדיבור - פעם עולה ופעם יורד, פעם לחישה ופעם קול רם.\nבעקבות ההתפתחות המוטורית מצליחים התינוקות להראות לעולם קצת יותר ממה שהם יודעים ודברים מתחילים לצאת לאור. במחקר שנערך לתינוקות בני שלושה חודשים הראו הבודקים כיצד הם משחקים עם בובת פרווה. הבודקים האמינו כי התינוקות היו יכולים לחקות את הפעילות אם רק היו להם היכולות המוטוריות לעשות זאת, ולכן חזרו ובדקו כיצד התינוקות מגיבים לאותה בובה בגיל חצי שנה.\nכדי שהתינוקות לא ישכחו את מה שראו הציגו הבודקים לתינוקות את הבובה, אך ללא המשחק - פשוט הניחו אותה מולם במשך חצי דקה, כשש פעמים עד לבדיקה החוזרת. במפגש המחודש עם הבובה, ועם יכולות משוכללות יותר, חיקו התינוקות את סידרת הפעולות שראו שלושה חודשים קודם לכן.\nבאופן דומה יתחילו התינוקות לדבר רק בעתיד, אבל כבר עכשיו הם לומדים בשקדנות את השפה. בסביבות גיל שמונה חודשים התינוקות מחקים את האינטונציה של הדיבור, והמלמול דומה יותר ויותר למבטא המדובר סביבם. בשלב זה מתחילים התינוקות לחקות תנועות פשוטות ומתנסים בתקשורת כאשר הם \"עושים שלום\" משחקים \"קוקו\" או מוחאים כפיים.\n\"עשר אצבעות לי יש\"; \"בוא אלי פרפר נחמד\"; \"ידיים למעלה על הראש\" או כל שיר אחר שאתם אוהבים המערב תנועות ידיים, יכול לזמן למידה מחיקוי והזדמנות לתינוק להראות לכם מה הוא יודע. חיזרו אחר אותו שיר וקצב שוב ושוב. לאחר שתינוקכם מכיר אותו ואת משחק הידיים, הפסיקו להציג לו את התנועות - ותנו לו הזדמנות לעשות אותן בעצמו.\nלתינוקות לוקח זמן ללמוד את התנועות ועד אז אתם יכולים לחפש רמזים לכך שתינוקכם מבין ורוצה להשתתף: אם הוא מתנדנד לפי קצב השיר, מפסיק את פעולותיו ומקשיב בשקט, פותח את העיניים, עוקב במבטו או משמיע יותר קולות - הוא בעניין.\nעקבו אחר מבטו של התינוק ואם הוא מעביר את מבטו למקום בגופו או בגופכם שאתם עומדים לציין בשורה הבאה, דעו שהוא כבר מבין.\nמדענים הראו שכאשר בני תשעה חודשים מסתכלים על אנשים מושיטים יד לחפצים, המקור המוטורי במוחם מופעל, כאילו הם עצמם מושיטים את ידם. באוניברסיטת לונדון נערך מחקר ובו חיברו לראשם של לתינוקות אלקטרודות במטרה לנטר את הפעילות המוחית בזמן שהקטנים צפו או התנסו בעצמם בהפעלת משחק. רישום הפעילות המוחית הראה שאותם אזורים במוח הפועלים כאשר התינוקות מושיטים את ידיהם ומשחקים בצעצוע, מופעלים גם כאשר הם מסתכלים על המבוגר עושה תנועות דומות בידיו.\nאך התגלית העיקרית במחקר זה הייתה, שהאזור המוטורי במוחם של התינוקות הקשור בהפעלת היד להושטה, הופעל גם כאשר התינוקות צפו בידו של המבוגר בדרכו להושיט את היד ולאחוז במשחק, רגע לפני שעשה זאת. החוקרים הסיקו שהתינוקות מבינים את כוונתו של האחר על ידי כך שמוחם מדמיין את התנועה עוד לפני שהיא מתרחשת.\nבגיל זה יכולים התינוקות לזהות ולחקות הבעות פנים. להבעות הפנים תפקיד מרכזי בתקשורת הבין אישית ויכולת זיהוי זו תלויה ביכולת החיקוי. התינוק יודע על עצמו איך זה מרגיש להיות שמח: הפנים נמתחות לחיוך, הגוף נמלא מרץ וכו'. מנגד הוא גם יודע איך זה מרגיש להיות מתוסכל.\nהתינוק גם רואה את ההורים מולו שמחים או לפעמים מתוחים ומכווצי פנים. כדי להבין מה הוא רואה מפעיל התינוק את האזור המוטורי של שרירי הפנים בדמיונו (בדומה למחקר הקודם) ומבין את החוויה העמוקה יותר המתלווה לאותה הבעה. בשלב זה מתחילים התינוקות להבין שאם הם רואים את הבעת הפנים של האחר ומכירים את החוויה הרגשית המתלווה לכך, הם יכולים להסיק שזה שמחייך הוא גם שמח, וזה שמכווץ את הגבות והשפתיים - לא שמח בכלל.\nבסביבות גיל שנה מתרחש שינוי בצורך של התינוקות לחקות. עד עכשיו הם חיקו את המבוגרים סביבם כדי להבין מה הם עושים, ומעתה יתחילו לחקות כדי להבין למה הם עושים דווקא את זה ומהי כוונתם. צורך חדש זה מוביל אותם להיות בררנים, ואם הם מוצאים כי המבוגר עשה משהו בלתי הגיוני - הם לא יטרחו לחקות אותו.\nהמחקרים שנעשו בנושא מוכיחים היטב את הדברים: הנסיין ישב מול התינוקות והקפיץ עכבר צעצוע לאמצע השולחן. רוב התינוקות בתורם הקפיצו את העכבר גם הם. בפעם השנייה הנסיין חזר על אותה פעולה בדיוק והקפיץ את העכבר מאותה נקודה לאותו מיקום במרכז השולחן, רק שעכשיו מוקם שם בית קטן והעכבר נחת בתוך הבית.\nרוב התינוקות, בתורם, הושיטו יד ובפשטות הכניסו את העכבר לתוך הבית. האם חיקו התינוקות את פעולתו של הנסיין גם בפעם השנייה? בהחלט. הם חיקו את מה שהבינו כמטרת הפעולה.\nבמחקר נוסף נבדקו בני שנה וחודשיים, כאשר הנסיין מולם הדליק פנס, המופעל במגע בעזרת ראשו. פעולה מוזרה לכל הדעות, אך התינוקות בתורם נטו לעשות כמוהו: רכנו קדימה והדליקו עם הראש.\nבפעם השנייה חזר הנסיין על הפעולה, רק שהפעם אחז בכל יד את קצה הצעיף הכרוך סביב צווארו. הפעם הדליקו רוב התינוקות את הפנס עם היד. כאילו אמרו לעצמם: \"אאההה, הייתה לו סיבה לעשות את הפעולה המשונה שלו, הידיים שלו היו תופסות. אבל היי, הידיים שלי פנויות....\".\nמדוע אם כך חיקו התינוקות את הפעולה המשונה הזו בפעם הראשונה? מכיוון שלחיקוי יש גם תפקיד חברתי (ברומא התנהג כמו רומאי) והתינוקות יוצאים מתוך נקודת הנחה כי למבוגרים סביבם יש סיבות טובות משלהם לפעולותיהם וזה נעים יותר לעשות כמוהם. באותו ניסוי עצמו, התינוקות הפעילו את הפנס בעזרת ראשם כל עוד הנסיין הסתכל עליהם. במקרים בהם הנסיין העביר את מבטו והסתכל על משחק שהיה על הרצפה, רוב התינוקות הדליקות את הפנס בעזרת היד.\nבסביבות גיל שנה וחצי הפעוטות אוהבים לחקות את הדברים שאתם עושים: לטאטא את הרצפה, לדפוק עם פטיש או לדבר בטלפון. הצעצועים הקטנים שנראים כמו של הגדולים יאפשרו להם להתאמן, והם ירגישו חשובים ושייכים אם תזמינו אותם להצטרף אליכם עם המטאטא שלהם, או תצטרפו אליהם ל\"ארוחה\" שהם הכינו. יש פעוטות שה\"שיחות\" הטובות ביותר שלהם מתרחשות דווקא כשהם אוחזים בטלפון ליד האוזן.\nהזמינו אחים או קרובים גדולים מעט יותר להיות המדגימים לפעולות שונות ותתרמו לשניים במחיר של אחד: לקטנים קל יותר ללמוד מילדים אחרים והגדולים ירגישו ממש גדולים.\nבני השנתיים מתחילים לדבר אך מתקשים לשוחח. גם בלי מילים הם מתקשרים עם ילדים\nאחרים ונהנים מזה מאוד. במעבדת מחקר צפו החוקרים בחיקוי הספונטני של זוגות ילדים ועקבו אחר ריקוד החיקוי: כשילד אחד הרים מטריה, השני הרים את המטריה השניה. כשמטריה אחת נפלה, מיד נפלה גם השניה. כשילד אחד עבר לשחק בבלון, הצטרף אליו השני. אפילו אופן נענוע הבלון זכה לחיקוי. פסיכולוגים התפתחותיים מצאו קשר בין משחקי החיקוי והתפתחות השפה וקבעו כי ככל שהתינוק משחק יותר במשחקי חיקוי, כך שפתו תהייה רהוטה יותר שנה או שנתיים לאחר מכן.\nגם כמבוגרים אנחנו לא לגמרי פורשים מהמשחק. לפעמים אנחנו המלך ולפעמים מוצאים את עצמינו מפהקים מול המפהק הראשון (תשאלו את עורכי קומדיות הטלוויזיה ששותלים את צחוק הקהל אחרי הבדיחה). התנהגות החיקוי מסייעת בהעברת מנהגים חברתיים מדור לדור, עוזרת לנו לאמץ מילים בשפה המדוברת וללמוד דברים חדשים בכל גיל."}
{"article_id": "0,7340,L-4323672,00.html", "header_title": "איך תדעו אם הילד בשל לעלות לכיתה א'?", "full_text": "הורים לילדים בגן חובה חוששים מאוד מהעתיד לבוא לקראת מעבר ילדם מחממת הגן לבית הספר. לעתים החששות מוצדקים, ולעתים לא. המערכת החינוכית מצפה מהילדים להפוך להיות \"תלמידים בכיתה א\"' בגיל שש לערך, ולראשונה בחייהם לעשות מעבר משמעותי מעיסוקם המרכזי עד כה - המשחק, לעיסוק המרכזי בבית הספר - הלמידה. בגן הלמידה מתבצעת לרב באופן חוויתי ובעזרת החושים השונים, בעוד בבית הספר עוברים הילדים ללמידה אקדמית ולהפחתה משמעותית בתנועה. כדי שילד יצליח לבצע את המעבר מהגן לבית הספר, נדרשת בשלות במערכות השונות.\nבעוד כשבועיים תיפתח ההרשמה לכיתה א', ויגיע הרגע להחליט האם להשאיר את הילד שנה נוספת בגן או להעלות אותו לבית הספר. לעתים המלצת הגננת בנושא חד משמעית, אך בכל מקרה מדובר בהחלטה של ההורים בלבד - והיא לחלוטין לא פשוטה. מה חשוב לבדוק לפני, הא כדאי ללכת לאבחונים ומתי טיפול יכול לעזור? מדריך\nישנם מספר תחומים בהם נבחין בהתפתחות ובבשלות:\nהבשלות הרגשית משמעותית מאוד במעבר לכיתה א'. הדבר נכון עבור ילדים שהתפתחותם תקינה, אך על אחת כמה וכמה, עבור ילדים בעלי עיכוב התפתחותי ו/או קשיי למידה, אשר יאלצו יום יום להתמודד עם קשייהם. ילד העולה לכיתה א' יצטרך להתמודד עם מעבר למערכת גדולה (מרובת ילדים ומבוגרים, מרובת חוקים ונהלים) - בהשוואה למה שהכיר בגן. הוא עשוי להתמודד יותר עם רגשות כמו: תסכול, דחיית סיפוקים, יכולת עכבה (להתאפק ולעכב תגובותיו),\nולהתמודד עם קשיים, או דברים לא מתוכננים (כמו: שינוי בסדר היום, מורה מחליפה, מעבר בין שיעורים ומורים מתחומים שונים).\nלרוב, כבר בגן הילדים, הגננת יכולה להאיר את תשומת לב ההורים לקושי בתחום זה, כאשר יש חשש לסף תסכול נמוך, לקושי בקבלת גבולות בגן או לקושי בהסתגלות לדמות סמכות חדשה (גננת מחליפה). מומלץ להיות קשובים למידת הקושי, שכן הבשלות הרגשית משמעותית להסתגלותו והנאתו של הילד מן המעבר להיותו \"תלמיד\". במקרים קיצוניים, כדאי לשקול עם הגננת ופסיכולוגית הגן הישארות שנה נוספת בגן. בכל מקרה, תמיכה בילד, מתן תחושת בגרות ואחריות לילד, יחד עם תיווך ועזרה, יסייעו לו להתמודד עם המעבר ועם הדרישות החדשות.\nילד המגיע לבשלות סנסור-מוטורית לפני כיתה א', מסוגל להתמיד בישיבה ליד שולחן לאורך זמן מבלי להתעייף ולעסוק במיומנויות מוטוריות עדינות וגרפיות, כמו צביעה וכתיבה, באופן יעיל. למעשה בשלות סנסורית-מוטורית היא מידע שמועבר למוח על ידי מערכות החוש, וכולל את סוג הגירוי ועוצמתו. בתגובה המערכות המוטוריות מייצרות \"תגובה מותאמת\".\nדרך פעילות מוטורית גסה, כמו קפיצות, ריצה, התמודדות עם כח הכובד, לומד הילד על העולם (מרחק, גודל, גובה, תפיסה מרחבית). הוא מפתח את שיווי המשקל, הפרדת התנועה ומנגנוני היציבה שלו, מה שיאפשר לו בפיתוח מיומנויות עדינות לקראת המעבר לבית הספר, כמו אחיזת עפרון יעילה, פיתוח יד דומיננטית, מניפולציות עדינות ועבודה עם שתי ידיו בו זמנית, כשיד אחת פעילה והשנייה מקבעת את החפץ או הדף (בכתיבה, או גזירה).\nבתחום הקוגניטיבי מצופה מהילד להציג בשלות בתחומים שונים:\nאוצר מילים, הבנת סיבה ותוצאה, יכולת הכללה (משמעותית ללמידה), יכולת לפירוק והרכבה (אנליזה וסינטזה). מדובר בבשלות נדרשת הן בתחום השפתי והן בתחום החזותי, למשל לפרק מילה לצלילים והברות ולהרכיב אותיות/הברות למילה שלמה.\nלטווח קצר/ארוך. בבית הספר יידרש הילד לזכור הוראות הניתנות על ידי המורה בטווח קצר, ולזכור לטווח הארוך - לזכור היום מה שנלמד באותו מקצוע לפני שבוע או בשנה שעברה.\nהבחנה בין דמות ורקע משמעותית בבית הספר בהעתקה מהלוח ובקריאה. ילד שיתקשה בהבחנה בין דמות, או סימן על רקע כלשהו, יתקשה למצוא את מקום המילה הנכונה בזמן העתקה מהלוח, תפיסת כיוון - הבחנה בין כיוונים שונים של צורות או אותיות, שימור צורה - ההבנה כי הצורה, האות או הספרה, תישאר אותה צורה, אות, סיפרה גם כאשר ישתנה גודלה, צבעה או כיוונה.\nתבוא לידי ביטוי בכתיבה - היכולת להתארגן במרחב השורה, התייחסות למרווחים, התארגנות במחברת חשבון. התפיסה המרחבית משמעותית ברכישת תפיסה חשבונית (תפיסה של לפני, אחרי, רצף ספרות הכרחית להפנמת פעולות חשבוניות). ילד שמתקשה בתפיסה חזותית-מרחבית עלול להתקשות בעיצוב האותיות בכיוון הנכון וכמובן להתקשות בכתיבה מאורגנת בתוך שורה.\nיכולת ההסתגלות של הילד בחברת בני גילו. היכולת ליהנות ממשחק משותף, להכיר את הנורמות החברתיות המקובלות בסביבה. הבשלות החברתית תאפשר לילד המשתלב במסגרת חדשה ומכיר ילדים חדשים להרגיש תחושת שייכות ו\"חלק\" מקבוצה. ילד לא בשל בתחום החברתי יתקשה\nלהבין את צרכי חבריו ולהתחשב בהם, יתקשה \"להתנהג\" ולשחק בשיתוף עם בני גילו. קושי זה עלול לבוא לידי ביטוי בהפסקות אך גם במשך שעות הלימוד – ביחסו לחבריו, בקושי בשיתוף פעולה במטלות קבוצתיות, בהדרגה ילד עם קשיים חברתיים עלול למצוא עצמו דחוי על ידי כיתתו.\nכאשר צצים ספקות בעניין הבשלות הרגשית, הכתובת שלנו היא פסיכולוג חינוכי או התפתחותי. לאחר האבחון ובכפוף לתוצאותיו לעתים יהיה צורך בהתערבות טיפולית, כמו טיפול רגשי או הדרכת הורים. לעתים, ההמלצה תהיה להשאיר את הילד שנה נוספת בגן לצורך הבשלה. הבשלות הקוגניטיבית תאובחן גם היא על ידי פסיכולוג ואילו התחום החזותי והמרחבי מאובחן ומטופל על ידי מרפאה בעיסוק. תחום תפקודי השפה מטופל על ידי קלינאיות תקשורת.\nגם בנושא הקשיים החברתיים ניתן לאבחן ולטפל, וזה יעשה על ידי בעלי מקצוע מהתחום הרגשי כמו פסיכולוג או תרפיסט בטיפול פרטני או דיאדי (הורה-ילד) ובהמשך, בקבוצה לפיתוח כישורים חברתיים.\nכדי לקדם את הילד מומלץ לתת לו גירויים חושיים-מוטוריים בעזרת אביזרים ומתקנים שונים, כמו נדנדות, סולמות, מתקנים נתלים ועוד. המטרה היא לאתגר אותו בהתאם\nליכולתו, כדי להביא לשיפור המיומנויות המוטוריות. אגב, תחום הריפוי בעיסוק מסייע בנושא זה ואפשר גם להתייעץ או להיעזר באיש מקצוע.\nילדים עם קשיים מהסוג הזה ייהנו מקבוצת הכנה לכיתה א' טיפולית, שמטרתה להסתגל למסגרת עם דרישות דומות לנדרש בכיתה א', כולל דימוי סדר יום של שיעור, הפסקה, התארגנות בזמן (למשל: ניתן תיווך מילולי בהפסקה לזמן שנותר, ותזכורת לגבי חשיבות האכילה, השתייה והשימוש בשירותים בזמן ההפסקה). בהדרגה התיווך פוחת והאחריות לתכנון זמן ההפסקה מועברת לילד.\nבנוסף צריכים הילדים במסגרות אלו להתמודד עם רצף הוראות מילוליות עם\nדרישה לריסון עצמי בעת השיעור (להתאפק, לא להתפרץ, להצביע לצורך השתתפות, לא לשתות/לאכול בזמן השיעור), עבודה על תכנון ובקרה בעת ביצוע מטלות של גזירה, הדבקה, טרום כתיבה, מנייה והעתקה מהלוח.\nסביר שילדים שהשיגו בשלות במערכות שתוארו יהיו מסוגלים להתמודד עם המעבר לתפקיד ה\"תלמיד\" בבית הספר ולעמוד בנדרש מהם.\nלחלוטין לא. אין סיבה שילד עם לקות ראייה יישאר עוד שנה בגן. אם הוא \"בשל\" הוא יכול לעלות כמו חבריו, בתנאי שהוא יקבל את התמיכה המתאימה. את ההערכה לתמיכה זו עושים לילד עוד בשנותיו בגן, ומשרד החינוך מספק אותה ללא עלות להורים. התמיכה יכולה להיות, למשל, עזרה של סייעת מיוחדת עבור הילד, מורה שיקומית (להתמצאות ועצמאות בשטח), מורה תומכת (לעזרה בתחום הלימודי), אביזר מסוים (בלקות ראייה למשל מגדלות, טלסקופ, טלוויזיה במעגל סגור) או התאמת חומר לימודי (הגדלת ספרים, ספרי ברייל). חושיו האחרים של הילד מתחדדים אף בזכות לקות זו, ומאפשרים לו להשלים פערים מבחינת התמצאותו. כמו כן, חשוב לנהל עם הילד מערכת יחסים פתוחה, בכדי שידע את הקשיים שעלולים לצוץ וכיצד עליו להתמודד עימם."}
{"article_id": "0,7340,L-4321915,00.html", "header_title": "לא רק שחור-לבן: ללמד את הילדים לחשוב חיובי", "full_text": "כשהייתי אמא טרייה, מוקפת אימהות ל\n,\n\t נוכחתי כי כבר בראשית הדרך יש תינוקות הממגנטים אליהם אנשים וזוכים לתשומת לב רבה, בעוד אחרים פחות. לא היה לזה קשר ליופי או להתפתחות - הסוד היה טמון בחיוך!\nאז יש כאלה שגילו את זה כבר בינקות: כשהם מחייכים, העולם מחייך אליהם בחזרה. זה נכון בכל גיל, ועם קצת מודעות וכלים בסיסיים תוכלו לעזור לילדים הנוטים לראייה שלילית לראות נקודות אור רבות יותר בעצמם ובאחרים, לחייך יותר ולמגנט אליהם את הסובבים.\nאת המושג \"נבואה שמגשימה את עצמה\" לבטח כבר שמעתם. מדובר באמונה הקיימת בנו, שבהמשך אנו מגלים שוב ושוב שהיא מתקיימת גם במציאות.\nהעניין הוא שהמציאות שאנו רואים וחווים היא דבר יחסי, כלומר היא נראית בעינינו ולכן סובייקטיבית. במילים אחרות, אנחנו נמצא סימנים במציאות שיחזקו את האמונה שלנו. אם היינו משנים את האמונה, היינו מפרשים אולי סימנים אלו בצורה שונה לגמרי.\nמתוך האמונה הזו שלו המציאות של נדב אכן הייתה כואבת, והמטרה הייתה לשחרר אותו כדי שיוכל לראות את המציאות באור שונה ולצאת מהתפיסה האישית הנמוכה שפיתח.\nשאלתי אותו אם שמע מה אמר אותו ילד לחבריו, שגרם להם לצחוק. \"לא\", הוא ענה, \"אבל אני בטוח שזה היה קשור אליי כי הם הסתכלו עליי\". הצעתי לו זווית ראיה אחרת: \"אולי הם הסתכלו עליך כי מעניין לראות ילד הולך ברחוב עם תלבושת קראטה, ואז הילד ההוא אמר משהו כמו 'איזה כיף לו! הייתי מת ללמוד קראטה אבל ההורים שלי רשמו אותי לחוג פסנתר', וכולם צחקו\".\nנדב חייך. \"איך היית מרגיש אם זה מה שאמר?\" שאלתי. \"הייתי מרגיש ממש טוב!\" הוא ענה. \"אתה לא באמת יודע מה הוא אמר. אתה יכול רק לנחש. אז אם כבר לנחש, למה שלא תחשוב על משהו שיגרום לך להרגיש טוב?\". נדב הסכים איתי, וזו הייתה ההתחלה של השינוי התפיסתי.\nנועה, למשל, רואה את חברתה הטובה דנה מסתודדת בהפסקה עם ילדה אחרת ובטוחה שהיא כבר לא רוצה להיות חברה שלה, שהיא מעדיפה את האחרת על פניה ושהן מרכלות עליה. אם יהיה לה מספיק זמן היא גם תבחן מה יכול להיות המקור לשינוי, ותסיק שהילדה השנייה הסיתה את דנה נגדה - ואם דנה נגררה בקלות בכל כך אז מי צריך אותה בכלל וכו'.\nבשלב הזה, גם אם הבנות ייראו אותה מסתכלת עליהן ויקראו לה להצטרף היא תיסרב, נעלבת. \"בלי טובות\", תחשוב, ותלך הביתה ותספר שדנה כבר לא חברה שלה יותר.\nכאן צריך לעזור לילדים להפריד את הסיפור שסיפרו לעצמם מהמציאות. איך עושים זאת? היצמדו לעובדות היבשות מהשטח. במקרה הנ\"ל, העובדה היחידה היא ששתי הבנות הסתודדו, וכל השאר נותר בגדר ניחוש. נועה לא יודעת על מה ולמה ההסתודדות, אז היא משלימה לעצמה את החסר.\nהניחושים שלה משפיעים על איך שהיא מרגישה (פגועה ונעלבת), והתגובה שלה הייתה פועל יוצא של אותה תחושה (נמנעת מלגשת לבנות גם כשהן קוראות לה ומפטירה \"בלי טובות\").\nתנו גם לה לשחק עם הדמיון ולהציע אפשרויות חלופיות. זה יעזור לה להבין שעד שלא מבררים את העובדות הכל יכול להיות. במילים אחרות, עודדו את הילדים לדבר עם חבריהם במקום עם עצמם.\nלא אחת אני שומעת שכשצוחקים וילד נעלב אומרים לו: \"אנחנו לא צוחקים עליך, אנחנו צוחקים איתך\". אבל זה לא נכון. אם הילד נעלב הוא לבטח לא צוחק, לכן אנחנו לא יכולים לצחוק \"איתו\". מצד שני, באמת לא הייתה כוונה לצחוק עליו ובטח שלא לפגוע ברגשותיו. אז מה כן? אנחנו צוחקים מהסיטואציה.\nכשילד מחליק בגשם ונוחת בשלולית מים, לא נעים לו והוא חושב ישר \"איזו פדיחה\", כי הוא מבין שזה לבטח נראה מצחיק נורא. גם ילדים שבדיוק יעברו במקום, אפילו אם יהיו רגישים מאוד ויושיטו יד לעזרה, יתקשו להסתיר את חיוכם.\nכעת הכל תלוי בילד הנופל. יש לו חלקיק שנייה להחליט אם הוא נשאר באי הנעימות או מצליח להסתכל על הסיטואציה מבחוץ ולצחוק. אם יצחק - מובטח לו שיצחקו איתו.\nאפילו כשמקניטים מישהו הוא יכול לבחור אם להיעלב או לקבל את עצמו עם חולשותיו ולהסתכל עליהן בהומור. קחו את \"ארץ נהדרת\", לדוגמה, לא חסים שם על אנשי ציבור ואנו נהנים לצחוק עליהם, אך ברגע שאחד מהם מגיע בעצמו לתוכנית ומשתף פעולה במערכון אנחנו לא עוד צוחקים עליו אלא איתו. יותר מזה, אנחנו מתרשמים ומעריכים אותו על היכולת הזו ומציינים שהוא \"גדול\" וש\"יש לו חוש הומור\". אנו מעריכים אותו הרבה יותר מאלו שנעלבים ועושים רעש תקשורתי.\nילדים הנוטים לראייה שלילית יביאו זאת לידי ביטוי גם באופן המשחק המשותף שלהם. הם יאמרו משפטים כגון \"בטח אני לא אצליח”, “אני תמיד מפסיד\" וכד'. גם במהלך המשחק הם מרוכזים בתוצאה שלילית אפשרית. כשיטילו את הקובייה יאמרו \"רק שלא יצא לי 4, רק שלא יצא לי 4” וכשיוצא הם מסננים \"אוף, ידעתי!”.\nכהורים לילד עם ראייה שלילית, אני מזמינה אתכם להשתמש במשחק כדי לעזור לו לשנות תפיסה זו. כשהילד אומר “בטח אני לא אצליח”, ענו \"לפעמים מצליחים ולפעמים לא\". הימנעו מלהיכנס איתו לוויכוח אם יענה \"אבל אני תמיד מפסיד\", כדי שלא ירגיש צורך \"להוכיח\" לכם שזה נכון.\nכשהוא משנן \"רק שלא יצא לי 4” הוא שוב מתרכז בשלילי. הנחו אותו לשנן את המספר שיטיב עמו ולהתרכז בו. “הלוואי שיצא לי 5, הלוואי שיצא לי 5”. סיכויי ההצלחה של שתי ה\"תפילות\" זהים אך התחושה המתלווה בהגשמתן שונה לגמרי. אם הילד אמר \"רק שלא יצא...” והמספר ששינן יצא הוא יחווה כישלון, בעוד שאם אמר \"רק שיצא...” והמספר יצא הוא חווה הצלחה!\nמכירים את הסמל של היין והיאנג, השלמה של ניגודים? אני משתמשת בו כדי להמחיש לילדים את העובדה שאין טוב בלי רע ואין רע בלי טוב. ילדים עשויים להיות \"תקועים\" ברע, בתלונה חוזרת שיש להם כלפי עצמם והעולם. למשל, \"אני לא יודע לצייר\", \"אני לא אוהבת ללכת לקניון כמו בנות אחרות\", \"אני לא אוהב כדורגל\", \"אני שמנה\", \"אני נמוך\" ועוד.\nהסמל עוזר לילדים להבין שאין רק שחור או לבן, וגם במה שנראה להם כרגע כשחור ניתן למצוא נקודת אור. צריך רק להסתכל. אנו בוחנים יחד את התלונה ומסתכלים עליה מזווית אחרת באמצעות השאלה \"מה אתה מרוויח מזה? מה יצא לך טוב מזה?\", כשהחוק הקוסמי אומר שאין טוב בלי רע ולהפך.\nחייבים למצוא את הטוב - ומוצאים:\nכשהילדים מתרגלים שוב ושוב את צורת החשיבה הזו, הם פתאום מתחילים לראות נקודות אור סביבם ולהרגיש טוב יותר עם עצמם."}
{"article_id": "0,7340,L-4162010,00.html", "header_title": "חייבים להעלות 20 קילו בהריון? 6 מיתוסי תזונה", "full_text": "כדי שלא ימצאו את עצמם שני בני הזוג עם משקל מיותר אחרי הלידה המיוחלת, הגיע הזמן להציג את האמת שמאחורי שישה מיתוסים נפוצים על תזונה בהריון. ונתחיל בזה - לא, את לא באמת צריכה לאכול בשביל שניים:\nעלייה במשקל בזמן ההריון היא אגדה אורבנית. גוף האישה אמנם בתהליך צמיחה, אך אין להעלות את צריכת הקלוריות היומית כלל בשליש הראשון, ובטח שלא להכפיל אותה. דווקא בגלל ההריון, חשוב עתה להקפיד באמת על מה שמכניסים לפה, לטובת האם והעובר.\nבשלושה החודשים הראשונים להריון אין עלייה בתצרוכת האנרגיה של הגוף. אישה בתקופה זו אמורה להמשיך לאכול אותו מספר קלוריות כמו קודם.\nבשליש השני להריון מומלץ להעלות את מספר הקלוריות בלא יותר מ-300 ליום. העלייה משמעותית להזנת העובר, אך אינה תירוץ לבולמוסי אכילה לא נשלטים. קל לחשוב שהגוף יסלח על קינוחים אינספור, משולשי פיצה רבים ומזון שאינו מכיל ערכים תזונתיים אמיתיים.\nעדיף לבחון ולבחור היטב את התוספת לתפריט היומי, ולהעדיף פירות ואגוזים שיכולים להיות פתרון מקסים לרגעים קשים.\nנשים רבות מעידות כי בני זוגן שלהן מפתחים במהלך ההריון כרס עבה משל עצמם, בגלל\nבתקופת הקינון. נשים עולות בממוצע 15-9 קילו בהריון ומורידות באופן טבעי אחרי הלידה 10-5 קילו. מה המצב אצלכם בבית כרגע?\nתזונה נכונה ותפריט ביתי מגוון ובריא ימנעו מהאישה להתחיל מנקודת חסר של משקל עודף, ומהגבר לסבול מהשמנת יתר. גברים רבים נוטים להעלות את צריכת הקלוריות היומית במקביל לאישה ההריונית, אך אם היא אינה צריכה לאכול יותר - גם אתה לא. עזור לה ובכך תעזור גם לעצמך.\nנשנושים וזלילה לתוך הלילה הם פיתויים מיותרים. שמרו על התזונה כפי שהייתה לפני השינוי שחל בחייכם, ומצאו פתרונות \"זולים\" בקלוריות שיתאימו לשניכם.\nהתפיסה העקרונית היא שיש להימנע מחומרים ממכרים כמו אלכוהול, קפאין, ניקוטין ועוד. מחקרים רבים מהשנים האחרונות הראו כי שתייה מועטה של קפה יכולה להזיק לעובר, כך שנשים רבות מאמינות שיחד עם הסושי עליהן לוותר גם על הקפה ההפוך בבוקר.\nההמלצה היא להמשיך ולשתות קפה, אך להפחית כמויות ובעיקר בשליש הראשון של ההריון. אם עד כה שתית חמש כוסות קפה, שתי מעתה אחת או שתיים לכל היותר.\nהסבתות שלנו מכירות את כל השיטות הטובות להפסיק את ה\nהמציקה בהריון: מאכילת שקדים ועד הימנעות בכלל מאוכל עד יעבור זעם. אבל שיטות הסבתא שנויות במחלוקות ומלאות בעצות שהתאימו יותר לתקופת הצנע.\nהאמת היא שהדרך הפשוטה להימנע מראש מצרבת (ולא, לא מדובר על אכילת כל תכולת המזווה) היא לאכול בכמויות קטנות כדי למנוע עומס על הקיבה, וללעוס היטב ולאט את המזון כדי לסייע לעיכול תקין.\nאם תקפידי על שני דברים אלו תוכלי למנוע בחילות וצרבות לאורך ההריון כולו.\nכבר שמענו מאמא ומבת הדודה ומהחברה שהן עלו 35 קילו, 25 קילו או 15 קילו בהריון. נשים רבות חושבות שתקופת ההריון מחייבת עלייה משמעותית במשקל, אבל ניתן להימנע מכך. ההמלצה הרווחת היא לעלות עד 12 קילו בהריון, בעוד שנשים בעלות עודף משקל מלכתחילה כמעט שאינן צריכות להוסיף לעלות במשקל.\nיש תקווה: ההריון אינו חייב להיות הרגע שבו את נפרדת מהגוף שלך. בתקופת ההנקה, לעומת זאת, יש הזדמנות מצוינת לירידה משמעותית במשקל, כיוון שהיא תורמת בדרכים שונות לכיווץ האגן, השדיים ולשריפת שומנים מוגברת.\nתודה לכל אותן נשמות טובות שמנסות לחסוך ממך לשרוף קלוריה. פעילות גופנית בהריון תורמת לבריאות שלך, בתנאי שלא קיבלת הנחיה אחרת מהרופא ומדובר בפעילות במינון ובעוצמה סבירים. אף רופא לא ימליץ לך לצלוח את הכנרת, אבל 30 דקות ביום של פעילות מתונה היא דבר רצוי בהחלט.\nמחקרים מהשנים האחרונות שעסקו בנושא ממליצים על פעילות גופנית מבוקרת בהריון, והוכח שהיא משפרת את מצב הרוח ותורמת לבריאות האישה במצבים שונים, בהם\n.\nהקפדה על פעילות גופנית קבועה אצל נשים בהריון ממריצה את זרימת הדם לרגליים ותורמת למניעת בצקות ולשריפת קלוריות.\nמומלץ לבצע את הפעילות עם שעון דופק, כדי לוודא שלא עוברים את ה-150 לכל היותר ולא מאמצים את הגוף יתר על המידה.\nאישה בהריון צריכה להמשיך את אותה פעילות שעשתה טרם ההריון. אם לא עשתה שום פעילות, הליכות ברגל בזוג יכולות להיות פתרון לשמירה על הכושר וגם על מערכת היחסים."}
{"article_id": "0,7340,L-4157505,00.html", "header_title": "תעמוד זקוף! 5 דרכים לשיפור היציבה של הילד", "full_text": "אבל לא רק\nשל הילדים, אלא עצם השהייה בכיתה במשך שעות רבות. הישיבה הממושכת גורמת לילדים להתאים את עצמם לתנאי סביבה \"שליליים\", ועלולה לגרום לכך שהילדים יפחיתו את מידת ההקשבה שלהם לעצמם ולצרכיהם.\nהורים משקיעים משאבים רבים בארגון פינת הלמידה בחדר הילדים: קונים את הכיסא והשולחן הטובים (והיקרים) ביותר לילדיהם ושוכחים את העובדה שבבתי הספר הכיסאות והשולחנות מותאמים רק לחלק מהתלמידים, ובוודאי שלא לכולם. תלמידים הגבוהים נאלצים לשבת על כיסאות נמוכים, מול שולחנות לא מתאימים, ולעובדה זו השפעה ישירה על היציבה שלהם.\nלמעשה, הישיבה הממושכת בזמן השיעורים הרבה יותר בעייתית ממה שנדמה לנו. הדרישה הזו לישיבה ממושכת גורמת לילדים הצעירים להפסיק להקשיב לעצמם ולצרכים הפנימיים שלהם, כך שהם לא לקום, להתמתח ולזוז גם כשהם מרגישים צורך לעשות זאת. במילים אחרות, במהלך הישיבה על הכיסא הם נדרשים לשבש את ההרגשה הנכונה שלהם שאומרת להם לנוע כשלא נוח.\nבאופן אבסורדי, הילדים השקטים והממושמעים ביותר הם הפגיעים יותר. הם אלה שמשתפים פעולה ומצייתים לכללים המצווים לשבת בשקט על הכיסא מבלי לזוז, וכך לומדים \"טוב יותר\" איך לא להקשיב לעצמם, זאת במחיר שיבוש ההערכה החושית הפנימית שלהם. הם אלו אשר יהיו בעלי נטייה חזקה ליציבה לקויה.\nלעומתם, דווקא ה\"שובבים\" של הכיתה, המתקשים לשבת בשקט מבלי לזוז, מאפשרים לעצמם טווח תנועה גדול יותר ופועלים על פי צורכי גופם ונפשם, עובדה התורמת לבריאותם וליציבתם.\nמה אפשר לעשות כדי לטפל ביציבה הלקויה?\nהפתרון בכיתות מצריך שינוי חברתי-מערכתי, דבר שלא נראה אפשרי ליישום בטווח הקרוב. עם זאת, בבית ההורים יכולים שלא להפריע לילדיהם ואולי אף לעזור להם לשקם חלקית את הנזק היציבתי שנגרם להם במהלך שהותם בבית הספר.\nלהורים אני מציע: אף על פי שקניתם לילדים את הכיסא והשולחן הטובים ביותר, אינכם צריכים לדרוש מהם לשבת ולהכין\nרק\n\t בישיבה על הכיסא האורתטופדי ליד השולחן כתיבה. הכנת שיעורי הבית בישיבה ליד שולחן איננה הדרך היחידה הנכונה.\nחלק מהילדים בוחרים באופן ספונטני להכין את שיעוריהם על הספה, הכורסה, המיטה ועוד. הם קמים, מתמתחים ונעים ממקום למקום. אפשר לראות בדרך התנהגות זו כניסיון חלקי של הילדים לתקן את המעוות שנוצר עקב הישיבה המרובה ואין צורך להפריע להם לעשות זאת.\nכשאנו חושבים על יציבה, חלקנו נוטים לחשוב במונחים של שרירים ועצמות בלבד ולהתייחס לעניין בנפרד מהמצב הגופני והנפשי הכללי.\nבשיטת אלכסנדר מבחינים בקשר הקיים בין הרווחה הפנימית לבין היציבה: כשאני מתבונן בדרך היציבה של ילדים ומבוגרים אני מתייחס לצורה שבה הם נעים, לדרך שבה הם נושאים את עצמם, להיסטוריה הגופנית והנפשית שלהם (המתבטאת במערכת היציבה) ועוד.\nילדים רגישים מאוד לסביבתם. הם נוטים לחקות את המבוגרים סביבם, כך שאם לאחד מהם יש יציבה לקויה הרי שהם עלולים להיות מושפעים ממנה: לחקות אותה או לפתח ליקוי המושפע ממנה.\nכמו כן, ילדים עשויים להגיב במהירות לכל גירוי המתרחש סביבם בכלל ובתוך משפחתם בפרט. לדוגמה, כשמופעל על הילד לחץ מוגזם להישגיות, הילד עלול להגיב בהתכנסות גופנית ונפשית העשויה להתבטא בכפיפת הגב, בשיבוש הראייה ועוד.\nהליכה כפופה היא חלק ממצב גופני נפשי כולל, וכאמור היציבה אינה קשורה רק לשרירים. לכן, כדי לעזור לילד לשקם את היציבה שלו, אין צורך לשלוח אותו מיד לפעילות לחיזוק השרירים, אלא בהתבוננות במצב הפיזי והנפשי שלו ושל ההורים.\nעל פי שיטת אלכסנדר, כדאי ללמוד איך להפחית את ההתנהגות המזיקה, במקביל לרכישת הכלים המובילים לשימוש נכון בגוף. הורים רבים מדי מנסים לשכנע את הילד לעמוד ישר ומעירים לו בכל פעם שהוא עומד כפוף. התנהגות זו עלולה להעכיר את מצב רוחו של הילד ואת האווירה הכללית בבית, והיא נידונה לכישלון ובאופן עקיף גם עלולה להחמיר את ההתארגנות היציבתית של הילד.\nאם הילד הולך כפוף, לא כדאי להעיר לו, ללעוג לו, לנסות לשכנע אותו לתקן את העמידה וכמובן לא לכעוס עליו. במקרה הטוב זה פשוט לא יעבוד, כיוון שכמעט תמיד לא ניתן לשנות את היציבה באופן ישיר, ובמקרה הוא יתאמץ מאוד לעמוד ישר או \"נכון\" ויגרום לעצמו נזק.\nמומלץ שהורים המעוניינים לשפר את היציבה של ילדיהם \"יגלו\" את עמוד השדרה שלהם עצמם ויעודדו את הילדים להתפתחות חיובית באמצעות מתן דוגמה אישית ויצירת תנאים חיוביים בתוך המשפחה ומחוצה לה.\nהשפעת החיקוי בתהליך החינוך גדולה הרבה יותר ממה שרוב האנשים חושבים, כך שעל ההורים לשנות את ההרגלים שלהם ולהקשיב לעצמם. כפי שהורה מעשן לא יוכל לדרוש מילדיו בגיל ההתבגרות לא לעשן, וכפי שהורה שבוהה מדי ערב ב\nאינו יכול לדרוש מילדיו שלא לעשות זאת, כך הורה שהיציבה שלו אינה טובה וההערכה החושית שלו אינה טובה אינו יכול לדרוש מילדיו לשפר את היציבה שלהם.\nכדברי חז\"ל, \"נאה דורש, נאה מקיים\". יש הורים האומרים לעצמם: \"אצלי הכל בסדר, אני לא כפוף, רק הילד שלי הולך כפוף\". ייתכן שהם צודקים, או שאולי אינם מודעים לכך שהם כפופים או בעלי יציבה לקויה. חשבו, מתי ראיתם את עצמכם לאחרונה מהגב או מהפרופיל? אם תנסו לעשות זאת בעזרת מראות או מצלמת וידאו ייתכן שתופתעו.\nאיננו יכולים להיות ערים לחלוטין לדרך שבה אנו עומדים, יושבים או מתנהגים, לכן חשוב שיהיה אדם נוסף המבין בנושא שיוכל לשקף את מצבנו, ילמד אותנו לשנות את מערכת היציבה שלנו ויראה תוך כדי התהליך היכן אנחנו יוצרים תנאי מחיה שאינם טובים לנו ולסובבים אותנו.\nבנוסף, חשוב להבין שהרגלי היציבה של ילדים לא חייבים להתבטא באותה צורה כמו אצל הוריהם. חיקוי ישיר הוא רק אחת הצורות שבהן הילדים יכולים להיות מושפעים משימוש לקוי בגוף של הוריהם.\nלעתים קרובות סיפור היציבה הלקויה של הילדים מורכב הרבה יותר מאשר חיקוי פשוט של הוריהם. הורים אשר אינם קשובים לצרכיהם ואינם מסוגלים להקשיב לצורכי ילדיהם עלולים לספק לילד סביבה התפתחותית לקויה.\nלדוגמה, הורה החש חוסר ביטחון מול דמויות סמכות עלול לדרוש מילדיו מה שהוא לא מסוגל – שיפגינו ביטחון דווקא. לעתים הוא אף עשוי לבקש חיזוקים מילדיו לביטחון שלו עצמו. במצב כזה, טוב יהיה עם ההורה יוכל לעבוד עם עצמו ועם הרגליו, כך שיהיה מבוגר יציב בפני עצמו ולא יצטרך להישען על הילד שלו ו\"לכופף\" אותו.\nדוגמה נוספת היא הורים אשר לחוצים מאוד שילדיהם יצליחו בלימודים ובחברה, ומטילים את כל כובד משקלם הילד כדי \"לשכנע\" אותו שיעשה משהו שקשה לו לעשות. ההורה עלול לגרום לילדו להתכווץ ולפגוע בהתפתחות התקינה שלו.\nחלק מהילדים עלולים באופן טבעי לנסות לרצות את סביבתם הקרובה גם במחיר של פגיעה עצמית ועיוות מערכת היציבה שלהם. לעתים קרובות הדבר נעשה תוך ניסיון שלהם לתפוס כמה שפחות מקום במרחב. ילדים אלה עלולים להפוך למבוגרים \"מכווצים\" ובהמשך אולי אף הורים \"מכווצים\".\nמספיק שהורה אחד ישנה דרכו ויתפתח כך שהשינוי החיובי יתרחש לא רק בו עצמו אלא בכל המארג המשפחתי שלו."}
{"article_id": "0,7340,L-4065023,00.html", "header_title": "דייסה תעזור לשינה? 10 תשובות על תזונת התינוק", "full_text": "האם מה שאוכלת האמא משפיע על טעם החלב ב\n?\n\t האם אפשר להוסיף משהו לבקבוק כדי שהילד יישן טוב יותר בלילה? ואיך להכיר לו את המוצקים הראשונים?\nהנה תשובות לעשר מהשאלות הנפוצות ביותר של הורים בנושא תזונת תינוקות ופעוטות מצוות המומחים של \"סימילאק\", הכולל גם דיאטניות מוסמכות, כדי שכולנו נוכל לישון באמת בשקט בלילה.\nתזונה מלאה ומאוזנת חשובה בזמן ההנקה, ואין המלצה למניקות להימנע ממזון כלשהו או מקבוצת מזונות, אלא אם כן ישנה תגובה שלילית וברורה של התינוק למזון מסוים שאכלה האם לפני ההנקה.\nמים המשמשים להכנת תמ\"ל חייבים להיות בטוחים לשימוש, לכן עבור תינוקות עד גיל שנה יש להרתיח את כל סוגי המים במשך שתי דקות לפחות לפני ההכנה.\nניתן להשתמש במי ברז המכילים פלואוריד, החיוני לבריאות השיניים. מומלץ להשתמש במי ברז קרים בלבד, כיוון שמים חמים עלולים להכיל מתכות הנודדות מהצינורות ומהדוודים למים. בכל בוקר כדאי לתת למים לזרום במשך כמה שניות, כדי לשטוף את הצנרת מהרכיבים האלה.\nממחקרים עולה שלשמן דקל השפעה שלילית על מערכת העיכול ועל תהליך ספיגת הסידן בגוף התינוק.\nבתהליך העיכול של שמן הדקל נוצרת חומצה פלמיטית חופשית. כאשר חומצה זו נקשרת לסידן המתקבל מצריכת תמ\"ל, נוצרים מלחים קשי תמס העלולים לגרום למרקם צואה קשה אצל תינוקות (המתבטא בכאבי בטן ובפליטות מרובות) ולעיכוב בספיגת הסידן בגוף.\nממחקרים עולה שעד גיל חמישה חודשים שנת הלילה אינה מושפעת ממתן דייסות אורז או קורנפלור בארוחה הקודמת לשינה. התמ\"ל מתוכנן לספק את כל צרכיו של התינוק בגיל זה, ותוספות עלולות להזיק אם לא ניתנו על פי שיקול דעתו של רופא וכמענה לבעיה רפואית.\nכמו כן, אין לחשוף את התינוק לטעימות מזון משלים (מוצקים) לפני השבוע ה-17 לחייו (גיל ארבעה חודשים).\nמגיל חצי שנה ניתן לשלב את המזונות הבאים במסגרת שתי ארוחות ביום: בקר, הודו, עוף, דגים, ביצים, טחינה, קטניות, דייסות לתינוקות מועשרות בברזל, ירקות, פירות ומים. כמו כן, חשוב לשלב במסגרת ארוחה אחת לפחות מזון עשיר או מועשר בברזל.\nמגיל תשעה חודשים ניתן לשלב גם מוצרי חלב ניגר כמו גבינות, לבן, אשל, יוגורט ומעדני חלב. מגיל שנה ניתן לשלב דבש  וחלב פרה או חלב מבעל חיים אחר.\nמגיל שנה ומעלה מומלץ לספק לתינוק אוכל מכל קבוצות המזון.\nגם אם בתחילה נראה שהתינוק מסרב לסוג מזון מסוים, כגון ירקות, חשוב להציג לו את המזון החדש בכמויות קטנות, כמה פעמים בשבוע באופן עקבי.\nהוספת מאכלים לתפריט היומי צריכה להיעשות בהדרגה ובסבלנות. מומלץ לשלב את התינוק בארוחות המשפחתיות כדי לתת דוגמה ולאו דווקא להאכיל אותו בנפרד. תינוקות אוהבים לחקות את הסובבים אותם, גם בתחום התזונה.\nנוסף על כך, הקפידו להפריד בין המאכלים החדשים, כדי להרגיל את התינוק לטעמים ולמרקמים שונים. עם הזמן יש לכלול מזונות משלימים כחלק מתפריט המשפחה, במסגרת שתי ארוחות ביום, כשלפחות אחת מהן מכילה מזון עשיר בברזל.\nבתקופת המעבר למזון מוצק חשוב שהתינוק ימשיך לקבל כמות מספקת של חלב אם או (תמ\"ל) העשירים ברכיבי התזונה הדרושים לתינוק, כולל ויטמינים ומינרלים.\nלקראת סוף השנה הראשונה לחיי התינוק הוא מוכן ללעוס וזקוק למרקם גס יותר במזונותיו. בתקופה זו רוב התינוקות מוכנים מבחינה התפתחותית לאכול לבד ויש לעודדם לעשות זאת.\nרצוי להגביר בהדרגה את המעבר למזון בגודל ובמרקם הניתן לתפיסה באצבעות הפעוט (\"אוכל אצבעות\"), כמו חתיכות ירקות ופירות מבושלים רכים, פירות בשלים ורכים כמו בננה ואבוקדו, בשר ועוף מבושלים, קוביות גבינה וסוגי מזון הנאכלים בארוחה המשפחתית.\nהמקור הזמין ביותר לברזל זמין הוא בשר, לכן מומלץ לתת לפעוטות מנה בשרית בכל יום ולשלב בארוחה מאכלים המכילים ויטמין C, כמו מיץ לימון בסלט, מיץ תפוזים או גמבה.\nרצוי להימנע משתיית תה לסוגיו וכן להמתין שעתיים בין ארוחה בשרית לחלבית ולהפך.\nאם בדיקת דם מראה כי לפעוט מחסור בברזל, יש להיוועץ ברופא לגבי הטיפול המתאים ומתן תוספי ברזל.\nהחל מגיל שנה מומלץ שהפעוט יאכל מכל קבוצות המזון, תוך התחשבות בערכי התרבות וההרגלים הקולינריים של המשפחה. הנה דוגמה לכמויות שילד צריך לאכול מקבוצות המזון השונות:\n1/2 כוס אורז או פסטה מבושלים\n1/2 כוס שיבולת שועל\n1 כוס דייסה מוכנה לאכילה\n50 גרם גבינה 5%\n1 ביצה\n1/4 כוס שעועית מבושלת\nמומלץ להקפיד על שתייה לאורך היום, בעדיפות למים. מחקרים מראים כי שתייה של מיצים או משקאות ממותקים בכמות גדולה עלולה להחליף מזונות בעלי ערך תזונתי אחר, לפגוע בתיאבון ולגרום לעששת.\nהפכו את שתיית המים לנגישה יותר - הזכירו לילדים לשתות, הפחיתו את קניית המשקאות הממותקים, שתו יחד עם הפעוט (ניתן לשלב משחקי שתייה), קנו כוס יפה והוסיפו קוביות קרח למים כדי לגרות את הפעוט לשתות."}
{"article_id": "0,7340,L-4624050,00.html", "header_title": "השיטה שתגרום לילדים להקשיב לכם - בלי צעקות", "full_text": "אלברט איינשטיין אמר שאי שפיות זה לעשות את אותו הדבר שוב ושוב ולצפות לתוצאות שונות. אז למה כשאנחנו אומרים לילד \"אמרתי לך כבר מאה פעם ש...\" אנחנו מצפים שבפעם ה-101 הוא יעשה? אנחנו לא צריכים להיות איינשטיין כדי להבין שמה שאנחנו עושים כנראה לא עובד.\n\"הורים עושים את אותו הדבר שוב ושוב ותוהים למה זה לא מצליח, ומרגישים תקועים\", אומר הפסיכולוג ד\"ר אלי שגיא. \"כדי שהם יקבלו תוצאה אחרת - עליהם לעשות בעצמם את השינוי, הילד לא ישנה מעצמו!\".\nבספרו החדש \"הורות עכשיו\" מציע שגיא - פסיכולוג, פסיכותרפיסט, בעל שני תארים בשיווק ושלושה בפסיכולוגיה, רעיון חדשני: לשווק לילדים את הרעיונות והדרישות שלנו. \"אנחנו חיים בעידן השיווק\", הוא מסביר, \"החשיבה הזו קיימת בכל תחום. אנחנו משווקים את עצמנו כל הזמן: כל עובד משווק את עצמו לבוס שלו, גברים ונשים שיוצאים לדייט משווקים את עצמם, אנשים שמחפשים עבודה משווקים את עצמם למעסיקים. כולם. חוץ מהורים\". מה שבעצם שגיא מציע הוא לקחת טכניקות שאנחנו מכירים מתחומי חיים אחרים, כלומר להיעזר בכישורים שכבר יש לנו - וליישמם בהורות.\n\"ההורות של היום מאופיינת בהשמת הילד במרכז. ההורים מג'נגלים כדי שלילד יהיה קל יותר, טוב יותר, גם על חשבון עצמם. כך הילד מתרגל שהכל סובב סביבו, וכשהוא לא מקבל מה שהוא רוצה או כשדורשים ממנו לעשות משהו שלא בא לו - הוא חושב שזו לא בקשה לגיטימית, כי הרי צריך לרצות אותו, ולא להיפך. ההורים מצדם חושבים 'אנחנו כל הזמן הולכים לקראתך' ומצפים לתגובה דומה מהילד. נראה להם לגיטימי שהילד יחזיר באותה מטבע. וכשהילד מסרב הם מתחילים להתעצבן ולכעוס, נכנסים למאבק, מטילים עונשים וסנקציות - שהם לא יעילים, כי המצב חוזר אחרי יומיים... והם נותרים חסרי אונים\".\n\"הספר שם את ההורים במרכז: איך תוכלו להשיג את מה שאתם רוצים מהילד כשהוא לא משתף פעולה. במקום לריב איתו - תעצרו רגע ותחשבו אסטרטגית: איך אתם משווקים את זה. יש הורים שחושבים ששיווק הוא מילה גסה בהקשר לילדים. למה? זה לא אומר שום דבר רע על ההורה או על הילד, להיפך, זה אומר שאנחנו עדכניים ועכשוויים.\n\"הורים שמתנגדים לזה חושבים שזה לא בסדר שהם צריכים להתאמץ כדי לשכנע את הילד. זו תפיסת עולם שמרנית שאומרת 'אנחנו בתור ילדים שמענו בקול ההורים, אז למה אנחנו צריכים להתאמץ לגרום לילד לעשות, כשזה מובן מאליו שהוא צריך לעשות?'; אבל כן, הבאתם ילדים לעולם - אתם צריכים להתאמץ. הורות זה לא רק אושר וקלילות. זה לא פשוט לגדל ילדים, צריך להתאמץ\".\n\"אנחנו עושים זאת גם בלי שנקרא לזה כך. למשל, אם אנחנו רוצים לעודד ילד לאכול ואנחנו עורכים את הצלחת בצורה של פרצוף, או מכניסים את הירקות לתוך הקציצות, או אומרים 'הנה אווירון' כשהכפית בדרך לפה - כל אלה אסטרטגיות שיווק. ברגע שאני מודע לזה, זה שם אותי כמוביל הסיטואציה. זה לא 'כי אני אמרתי' - אלא 'כי אני שיווקתי'. הרעיון של שיווק הוא: אני אומר את זה בצורה כל כך חכמה, שהילד יחשוב שזה רעיון טוב!\".\n\"כן, אנחנו עושים מניפולציה על הילדים! למה בכל מקום אחר מניפולציה לא בעיה, אבל בהורות זו בעיה? גם הילדים עושים עלינו מניפולציות! אם אף אחד לא סובל מזה, מה הבעיה?\".\n\"האל\"ף-בי\"ת של שיווק זה להכיר את הלקוח. במקרה הזה, הילד. לפני שפועלים, עוצרים רגע, מתייעצים בינינו, ההורים: מה מדבר לילד שלנו? מה מנחה אותו? מה הוא רוצה? אם נמצא מה שהוא רוצה, נוכל לקשור בין מה שאנחנו רוצים לבין מה שהוא רוצה - ואז יש לנו win-win. וזה שיווק. כל הורה מכיר את הילד שלו, ויכול לבחור את האסטרטגיה המתאימה לו.\n\"למשל, הורים שרוצים שהילדה תקרא ספרים, והילדה לא רוצה. אם הילדה אוהבת למשל מסעדה מסויימת, אפשר להציע לה: 'תקראי ספר בחודש - ותוכלי לבחור את המסעדה שנלך אליה בחודש הבא'. אני לא מתנה את זה 'אם לא תקראי - לא נלך למסעדה'. נלך בכל מקרה, אלא שהפעם נתחשב בבקשה שלך. מה יוצא לי מזה? אל\"ף, הפסקתי לריב עם הילדה; ובי\"ת, הילדה תיחשף לקריאת ספרים, וייתכן שאחרי תקופה יצרנו לה הרגל חדש, והיא תאהב לקרוא ספרים (שיטת השיווק הזו מכוּנה בספר 'תוכנית נאמנות')\".\n\"אם אין בעיה פסיכולוגית, הגישה השיווקית תספיק. כשהאכילה היא כלי למשחק כוחות בין הורה לילד, זה כי ההורים עושים אותו הדבר. כשלילד יש אינטרס לא לאכול ואין בעיה עמוקה מאחורי זה, אפשר לאמץ את אחת האטסרטגיות, למשל: 'אחרי שתאכלי פרי, תוכלי ללכת לחוג הריקוד שאת אוהבת'; 'הכל או לא כלום' זה מלחמה, אבל שיווק זה משא ומתן כל הזמן. למה לעשות משא ומתן עם הילד? כי אנחנו חיים ב-2015, והכל משא ומתן. ואם אני מתחיל ב'תאכלי שני פירות' ואנחנו מגיעים ל'תאכלי פרי אחד' ובסוף היא תאכל חצי פרי - זה כבר יותר ממה שהיא אכלה אתמול\".\nבתחילת הספר פורס שגיא 22 אסטרטגיות שיווק, ובהמשך מציג מצבי קונפליקט נפוצים בין הורים לילדים (להתלבש, לאכול, לקבל תרופה,\nלהיות חברותי, להיות עצמאי יותר, להפסיק לפחד, לצמצם זמן מסך ועוד) ואת האסטרטגיות שיכולות להתאים להם. הספר מחולק לפני קבוצות גיל, ולראשונה עוסק לא רק בגיל הרך, כמו רוב מדריכי ההורות, אלא מתאים מגיל שנה עד 18 - כל גיל ומצבי הקונפליקט האופייניים לו, והאסטרטגיות שיכולות להתאים לכל אחד מהם.\n\"האסטרטגיה הכי קריטית, שהיא המפתח לכל ואני מציע לאמץ אותה ראשונה, היא 'שמירה על פרופיל נמוך'. זו אסטרטגיה שחברות מאמצות כשהן נמצאות תחת התקפה (למשל, תנובה עם הסיליקון). מה שנכון לעשות במקרה כזה הוא לתת תגובה קצרה ולהוריד פרופיל, כלומר לשתוק. ואחרי שהרוחות שוקטות - לחשוב מה עושים.\n\"הורים שנמצאים בקונפליקט עם הילד חושבים 'אם אוותר לו עכשיו, הוא יחשוב שמהיום והלאה זה מותר - הוא ניצח'. השמירה על פרופיל נמוך מאפשרת ללכת הצידה, לקחת פסק זמן לחשוב איך לשווק לילד את הדבר הזה, ולבוא מחר עם אסטרטגיה. אם הצלחתם - זה יכול ליצור שינוי עמוק ומדהים.\n\"השינוי הראשון הוא שההורה יוותר על המחשבה שאם הוא יוותר לילד עכשיו - קרה אסון, שזה ייצור תקדים מסוכן לעתיד. תאמר לילד: 'אני לא רוצה לריב. אני לא מתייחס לזה יותר. אחשוב מה לעשות, וכשאחליט - אודיע לך'. ברגע שההורה מסוגל לעצור, לתת תגובה קצרה ולהפסיק את הסחרור הזה של המריבה - הוא הופך להיות מוביל; הוא הופך למודל איך מתמודדים במצבי תסכול; הוא נתפס כאדם חושב, כדמות לשאת אליה עיניים. אם אתה לא יודע מה לעשות, עצור ולך לחשוב. לא לחשוב למה הילד שלי עקשן ומרדן ומה עשיתי רע שהוא מגיב אליי ככה - אלא לחשוב איך תשווק לו מה שאתה רוצה ממנו\"."}
{"article_id": "0,7340,L-4688657,00.html", "header_title": "מחקר: מה קורה לילד כשמקריאים לו סיפור?", "full_text": "מחקר אמריקני חדש שיפורסם בקרוב בכתב העת לרפואת ילדים פדיאטריקס, מגלה הבדלים משמעותיים בהתפתחות ילדים שהוריהם הקריאו להם סיפור לפני השינה, לבין ילדים אחרים.\nבמחקר החדש, אותו ערכו חוקרי אוניברסיטת ניו יורק ובית החולים לילדים בסינסינטי שבאוהיו, נבדקו 19 פעוטות בגילאי 3 עד 5 שנים. הם עברו סריקות מוחיות במכשיר ה-fMRI. מכשיר זה מאפשר להראות את הפעילות המוחית של המוח, בתלת מימד ובזמן אמת, ולהדגים את האזורים האקטיביים.\n\"מחקרים רבים כבר הראו איזו חשיבות גדולה יש לקריאת ספר לפני השינה\", מסביר פסיכולוג הילדים ד\"ר שי חן גל, \"הקריאה מעשירה לילד את עולם הדמיון, מפתחת את אוצר המילים, השפה והמיומנויות החברתיות שלו.\nאבל לא פחות חשוב - עצם הקריאה עם הילד מחזקת מאוד את האינטראקציה והקשר עם ההורה, וזהו גורם מכריע ליכולתו של הילד להתמודד עם קשיים בהמשך\".\n\"חשוב להקדיש את הזמן להתנתק לכמה דקות מהחיים והמשימות מסביב ולהתפנות לקרוא לילד ספר לפני השינה\" ממליץ ד\"ר חן גל, \"אמנם יש ספרים דיגיטליים, ויש ספרים באייפד, אבל אין תחליף לקריאה אישית ולאינטראקציה בין ההורה לילד שכוללת מגע פיזי, שיחה והסבר. בעידן המודרני, ההורים מתקשים למצוא פנאי מספיק עם הילד, אבל אותן עשר דקות יכולות להיות משמעותיות ביותר להתפתחות הילד\"."}
{"article_id": "0,7340,L-4139345,00.html", "header_title": "אסור לצעוק על הילד? 5 מיתוסים בהורות", "full_text": "במובן מסוים ה\nדומים לקצינים בצבא שאיבדו את דרגותיהם. בעבר היה קיים דיסטנס בין ההורה לילד, ולכן לא היינו צריכים לדעת כל כך הרבה על הורות, אך מרגע שבחרנו לנהל עם ילדינו מערכת יחסים המקדשת ערכים של שוויון ושל כבוד הדדי, כמו הסרנו את הדרגות ונאלצנו לשכלל יכולות של יחסים בין-אישיים.\nאנו נדרשים להרבה ידע, ובמקום שבו עולה הביקוש לידע אנו תמיד חשופים לבלבול רב. הנה חמישה \"בלבולים\" שמהם סובל ההורה המודרני - מדובר מלכתחילה בתובנות משמעותיות ונכונות, אך הן הופכות למטעות כשאנו מלקטים מהן רק את השורה התחתונה.\nלא ייתכן שילד יירק על אמא שלו וזו תאמר לו \"זה לא נעים לי\". אם הילד צווח מאחור במושב הרכב ולא נענה לבקשותינו להפסיק, הסברים מילוליים לא יסייעו משום שהילד יודע בדיוק מה עליו להפסיק לעשות ואף יודע בדיוק מדוע עליו לעשות זאת. טוב יהיה אם ביחסים עם ילדינו נדע להביע רגשות אותנטיים של אכזבה וסלידה מסיטואציות מסוימות.\nהורים, ההבדל גדול בין לקבל את הילד לבין לקבל כל דבר שהוא עושה: אם הילד מסרב לבקשתי (או לדרישתי) להפסיק להקיש עם הכפית על הצלחת, אקח לו את הכפית, אבל מבלי לנזוף, להתלונן או להתחשבן.\nבאופן הזה אני מקבל את הילד שלי כפי שהוא, אבל לחלוטין לא את ההתנהגות, שכן היא אינה מקובלת עליי.\nלעולם לא נפגע בילד שלנו, לא נפליק לו ולא נעניש אותו כי אנחנו איתו ולא נגדו. עם זאת, הפעלת הסמכות שלנו לא תמיד תהיה תוצאה של הבנה ותקשורת בונה, ולעתים נאלץ להפעיל סמכות אקטיבית, גם שיש בה\n.\n\"בכוח\" הנחתי את ידי על החזה של בני התזזיתי בן השנתיים כדי להחליף לו חיתול, \"בכוח\" הוצאתי מידיו כלי שביר שאחז בו בגיל שלוש ו\"בכוח\" כיביתי את הטלוויזיה לילדיי כאשר נדרשתי לכך. הורים, קחו את הילד על הידיים ותכניסו אותו כבר לאמבטיה, \"בכוח\". הערב זה \"לא יצטלם טוב\", מחר בערב זה יצטלם מצוין.\nאל תכעסו על הילדים כאשר הכעס מבטא תלונות, הטפות מוסר והתחשבנויות. שימו לב שכעסים מהסוג הזה תמיד עוסקים בעבר (\"למה לא עשית מה שביקשתי?!\"). לעומת זאת, יש מצבים שבהם הטון התקיף והמרתיע נחוץ לאכיפת הסמכות, והצעתי לכם ההורים היא לא למהר לוותר עליו.\nבארוחת ערב בשישי האחרון ראיתי את ילדיי רבים על מקום ישיבה סביב השולחן. שניהם רצו לשבת ליד בן דודתם הצעיר ולשניהם גם היה מקום לצדו. בכל זאת שניהם התעקשו לשבת על אותו הכיסא. פתרונות מפה ומשם החלו לצוץ, וזה המקום שבו נגמרת לי הסבלנות.\n\"תסתכלי עליי!\" פקדתי על בתי בת השמונה והמתנתי לראות שזה קורה. \"תסתכל עליי!\" פקדתי על בני בן התשע והמתנתי לראות שזה קורה. \"את יושבת כאן! – ואתה יושב כאן!\". מלבד ההוראה הברורה שניהם קיבלו ממני מבט שלא הותיר בהם כל ספק לגבי העמידה הנחושה שלי שכך יהיה. ולכן כך היה, וכך גם התפנה מיד אחר כך המקום לרגיעה ולשמחה.\nאנו רוצים לשמור על כבודו של הילד ולכן נמנעים מלהיות הורים מרתיעים. אבל כבודו של הילד לא נרמס כתוצאה מכך שאנו מתעקשים שיעשה כרצוננו, גם כאשר אנו מרימים את הקול, גם כאשר אנו דורשים בתקיפות ולא מבקשים בנחמדות.\nהפגיעה בכבודו תמיד תהיה על רקע האכזבה שלנו מכך שהוא לא נענה לבקשותינו, לאחר שוויתרנו לו ולאחר שאפשרנו לו להיות ילד מטריד. אז אנחנו פוגעים, מעליבים, משפילים ומרגישים חופשיים מלתת לעצמנו דין חשבון שהרי \"מגיע לו\".\nאני מכיר הורים שידחו את כל הסידורים שלהם ל\"זמן המתאים\", כלומר לזמן שהם ללא הילדים.\nכל מה שאנחנו עושים, אולי כמעט כל מה שאנחנו עושים, אנו יכולים לעשות עם הילדים. המעניין הוא שדווקא אז הילד מרגיש בנוכחות ההורית שלנו ודווקא אז מרגיש במרכז."}
{"article_id": "0,7340,L-4122778,00.html", "header_title": "משרד הבריאות ממליץ: לא לאכול במסעדות בהריון", "full_text": "אינספור מחקרים הוכיחו כי תזונת האישה ההרה ומצבה התזונתי משפיעים מאוד על בריאותה ועל בריאות העובר.\nמשקל תקין לפני הכניסה להריון ועליה תקינה במשקל מגבירים את הסיכוי לתוצאות הריון טובות, ומפחיתים את הסיכון ליתר לחץ דם, ל\n,\n\t ל\n,\n\t לניתוחים קיסריים וללידת פגים. לעומתם, חיידקים שונים המצויים במזון עלולים לגרום פגיעה באישה ובעוברה.\nמהסיבות הללו בדיוק מפרסם משרד הבריאות את מדריך התזונה לנשים ההרות, הכולל\nואזהרות נגד גורמים תזונתיים שעלולים לסכן את ההריון. המדריך החדש מבקש ליישר קו עם הצוותים הרפואיים בטיפות החלב ועם אלף ואחד הספרים, אתרי האינטרנט ושאר המדריכים שמייעצים לאישה ההריונית כיצד לנהוג.\nבין השאר ממליץ משרד הבריאות להתרחק ממסעדות, להמעיט בצריכת\n,\n\t קולה, שוקולד, וממתיקים מלאכותיים, ולוותר על פסטרמה, ביצת עין וממרחי דגים.\nמדריך התזונה מדגיש שלא מומלץ לאכול במהלך ההריון סלטי\n,\n\t ומציע\nולצרוך בתוך יומיים מההכנה.‬\nלגבי\n,\n\t המצויים במשקאות רבים ובמזון דיאטטי: משרד הבריאות קובע כי המידע על ממתיקים אלה אינו מספיק כדי לאשר או לשלול את השפעותיהם בזמן הריון וההנקה, ולכן מומלץ להמעיט בצריכתם.\nהמשרד מזהיר כי בעת ההריון קיים חשש למחלות כגון ליסטריוזיס, טוקסופלסמוזיס, סלמונלוזיס וברוצלוזיס, המועברות באמצעות חיידקים המצויים במזון ועלולות לפגוע בעובר, ומסיבה זו הוא ממליץ להתרחק ממסעדות במהלך תשעת החודשים שעד הלידה.\nעל האישה ההריונית לצרוך הרבה פירות וירקות טריים ולהקפיד על שטיפתם במים ובסבון. למרות שדגים גדולים כמו טונה (כסטייק‭,(‬ מקרל ודג חרב אינם מומלצים לאכילה בשל תכולת הכספית הגבוהה המצויה בהם, מומחי המשרד ממליצים\nהאחרים שגדלים בארץ, כולל דגי ברכות. כמות הדגים המומלצת היא 120 גרם לארוחה, עד שלוש פעמים בשבוע.\nעל פי המדריך יש לשלב בכל ארוחה לפחות שלוש מתוך חמש קבוצות המזון המומלצות: דגנים ודברי מאפה, ירקות, פירות, מזונות עשירים בחלבון ומזונות עשירים בשומן. מים, ובכמויות נכבדות, כדאי לשתות בארוחות וביניהן.\nבתחום החלב מבקש משרד הבריאות להקפיד על שימוש בחלב מפוסטר ומוצריו ממקורות הנמצאים בפיקוח, וממליץ שלא לצרוך מוצרים של יותר מ‭5%-‬ שומן. מזונות עשירים ומועשרים בסידן ומזונות עשירים בסיבים תזונתיים, יכולים רק להועיל. במקום מלח ומונוסודיום גלוטמט ממליץ המדריך לתבל את האוכל בשום, בפלפל, בפפריקה ובכמון.\nעל פי המדריך החדש, העלייה המומלצת במשקל בשליש הראשון להריון היא ‭2-0.5‬ ק\"ג בלבד. בהריון של עובר יחיד, אישה שמשקלה בעת הכניסה להריון מוגדר תקין ‭(BMI 25-18.5)‬ צריכה לעלות בין ‭11.5‬ ק\"ג ל‭16-‬ ק\"ג במהלך ההריון כולו.\nנשים בתת-משקל צריכות להעלות ‭18-12‬ ק\"ג, נשים שסובלות מעודף משקל ‭(BMI 30-25)‬ צריכות להעלות בין ‭11.5-7‬ ק\"ג, ואילו נשים שמנות ‭BMI 30)‬ ומעלה) צריכות להעלות ‭9-5‬ ק\"ג בלבד.\nבהריון של שני עוברים ויותר צריכה אישה במשקל תקין להעלות ‭25-17‬ ק\"ג, נשים בעודף משקל צריכות להעלות ‭23-14‬ ק\"ג, ונשים שמנות צריכות להעלות ‭19-11‬ ק\"ג.\nמשרד הבריאות קובע כי רופא המטפל באישה הרה צריך לקבל מידע אודות משקלה עד השבוע התשיעי להריון, וכי עליו לנהל איתה ראיון לגבי הרגלי האכילה שלה, והימצאות אחד או יותר מהמצבים העלולים להשפיע על בריאות ההריון והעובר (כגון\nאו\n,\n\t הימנעות מאכילת מאכלים שונים, קיומן של דיאטות הרזיה, תדירות פעילות גופנית וכדומה‭.(‬\nעל האישה להישקל בכל ביקור אצל הרופא, לפחות פעם בחודש עד החודש השביעי, ולאחר מכן פעם בשבועיים.\nמים\nבקר רזה ועוף ללא שומן\nשקדים\nמוצרי חלב (עד ‭5%‬ שומן) טחינה ביתית\nירקות ופירות טריים ושטופים היטב\nקטניות\nמזון עשיר בחומצה פולית (לחם מקמח מועשר, דגני בוקר מועשרים ועוד)\nמלח ומונוסודיום גלוטמט\nממתיקים מלאכותיים\nביצים רכות וביצת עין\nסלטי חומוס וטחינה קנויים\nדגים גדולים\nקפה, קולה ומשקאות מרובי קפאין\nאלכוהול\nביצים, בשר, עוף ודגים לא מבושלים\nאכילה במסעדות\nפסטרמה ובשר נא"}
{"article_id": "0,7340,L-2888760,00.html", "header_title": "7 תרגילים מצולמים ליציבה נכונה שאפשר לעשות במשרד", "full_text": "אם תשמרו על הכללים הבאים תצליחו לשמור על יציבה נכונה:\n1. שבו ישיבה זקופה, רגליים מקבילות ברוחב האגן, ידיים שלובות מאחורי הראש, מרפקים פתוחים לצדדים.\n2. הובילו את הגו לכיוון הירכיים, מרפקים מקבילים זה לזה והבטן לחוצה פנימה. שאפו, ואז לחצו את הגב אל גב הכיסא בנשיפה, והעלו את הגו חזרה חוליה אחרי חוליה לעמדת המוצא. בצעו זאת 5 פעמים.\n1. שבו ישיבה זקופה, ידיים פרושות לצדדים בגובה הכתפיים, הגב צמוד לגב הכיסא.\n2. הובילו בנשיפה את הגו לכפיפה הצידה כשהמשקל נשאר מאוזן על הישבן, מבלי להרים צד אחד של הישבן.\n3. בנשיפה הובילו את הגו לצד שני תוך הקפדה על החזקת הבטן פנימה ושמירה על ידיים ישרות. בצעו זאת 6 פעמים לכל צד לסירוגין.\n1. שבו ישיבה זקופה, רחוקים מעט מגב הכיסא, ידיים פרושות לצדדים בגובה הכתפיים.\n2. הפנו את הגו לצד אחד תוך שמירת האגן יציב והובלת הראש עם התנועה. נשפו בזמן ההפניה, וקחו אוויר כשחוזרים למרכז. חזרו על ההפניה 6 פעמים לכל כיוון לסירוגין.\n1. עמדו עמידה ישרה, רגליים מקבילות, בטן מוחזקת פנימה.\n2. הרימו את הכתפיים לכיוון האוזניים בשאיפה ובנשיפה לחצו חזרה את הכתפיים למטה וכך גם את השכמות. חזרו על התרגיל 10 פעמים.\n1. קרבו אוזן ימין אל כתף ימין כשהכתפיים שתיהן לחוצות למטה והבטן מוחזקת פנימה. הישארו כך 10 שניות.\n2. קרבו אוזן אל כתף שמאל בלחיצת כתפיים מטה. הישארו כך 10 שניות. חזרו על התרגיל 5 פעמים בכל צד לסירוגין.\n1. עמדו עמידה ישרה לפני כיסא, הניחו את העקב על הכיסא כשהאצבעות משוכות אליכם, בגו זקוף והבטן מוחזקת פנימה.\n2. קרבו את אזור בית החזה אל הרגל, תוך אחיזת הכיסא בשני הצדדים, ובתנוחה זו לשאוף ולנשוף כ-10 נשימות. להרפות, ולחזור על התרגיל 3 פעמים בכל רגל (בתמונה הגדולה מימין).\n1. עמדו עמידה ישרה וזקופה והעבירו את משקל הגוף לאחור תוך העברת משקל אל העקבים ללא ניתוק האצבעות מהרצפה. הקפידו על לחיצת הבטן פנימה.\n2. העבירו את משקל הגוף קדימה תוך העברת משקל אל האצבעות ללא ניתוק מהרצפה. בצעו זאת 5 פעמים."}
{"article_id": "0,7340,L-4115265,00.html", "header_title": "צפו: 10 תרגילים לשיפור היציבה ומניעת כאבי גב", "full_text": "האם הכתפיים באותו הגובה? האם הראש נמצא בדיוק במרכז? האם המותניים זהים או שצד אחד נמוך או מלא יותר מהשני? התבוננות במראה מייצרת מודעות לסימטריה של הגוף שלנו - או לאסימטריה במקרים רבים - ומהווה צעד ראשון בדרך ליציבה נכונה ומניעת\n.\nהדבר החשוב ביותר באורח החיים המודרני שלנו היום הוא פשוט לשבת כמה שפחות. בישיבה הגוף אינו מתמודד עם כוח הכבידה ושיווי המשקל, ונוח לו להמשיך לרבוץ. כדאי לקום בכל 45-30 דקות, לחלץ איברים ולבצע את אחד התרגילים המומלצים כאן. אחרי שתעשו סיבוב קצר, תחזרו לכיסא ולעבודה רעננים ויעילים הרבה יותר.\nכדי שהראש יהיה מונח בקו ישר מעל בית החזה, יש לחזק את שרירי הצוואר שבבסיס הגולגולת ולהאריך את השרירים האחוריים. שלבו את הידיים מאחורי הראש, עמדו זקוף ולחצו את הראש אל כפות הידיים במשך שלוש-חמש שניות, כשהידיים מתנגדות ללחיצה והראש לא נע אחורה מדי.\nחמש חזרות.\nכדי לייצב את הגוף נכון יש ליצור איזון בין שני הצדדים שלנו. עמדו על רגל אחת, ושימו לב להבדלים בשיווי המשקל בין שתי הרגליים. נסו לעמוד יותר פעמים דווקא על הרגל שבה שיווי המשקל שלכם פחות מוצלח - כמה שניות שתוכלו מבלי ליפול.\nפעם-פעמיים, אפילו בתור לקופה בסופר.\nרוב התנועות היומיומיות מתבצעות מלפני הגוף, למשל אכילה, הקלדה במחשב ונהיגה. תנועות אלו אינן תורמות למנח הזקוף שאנחנו רוצים לסגל לעצמנו, כיוון שהן מעודדות כיפוף בעמוד השדרה ובצוואר.\nשלבו את הידיים מאחורי הגב, והישארו במנח זה במשך 12-10 שניות. הרגישו את הפתיחה של בית החזה ואת האזור שבין השכמות. בצעו את התרגיל בעמידה או בישיבה, כשהראש ניצב בהמשך ישר לעמוד השדרה.\nשתיים-שלוש חזרות.\nהתרגיל מסייע לעמוד זקוף יותר באמצעות שריר הבטן הרוחבי, המפקד כ\"מחוך\" לבטן ולגב. עמדו זקופים כשכפות הרגליים מקבילות, הניחו את כפות הידיים פרוסות לצדי הטבור, שאפו אוויר דרך האף ובנשיפה הרימו את קרקעית האגן למעלה תוך שאיבת הבטן לכיוון הגב (כמו בתנועת התאפקות. וכן, גם גברים יכולים!).\nבכל נשיפה נסו להכניס את הבטן עוד יותר פנימה, מבלי ליצור כיפוף בעמוד השדרה או לוותר על תחושת ההתאפקות.\nשלוש-חמש חזרות. כל נשיפה היא חזרה אחת."}
{"article_id": "0,7340,L-4480965,00.html", "header_title": "איך אפשר באמת לקבל את הילדים ללא תנאי", "full_text": "את המשפטים הללו לא נדיר לשמוע מאנשים מבוגרים, הורים בעצמם, שעדיין - עשרות שנים אחרי שיצאו מהבית, עוד כואבים את פצעי מערכת היחסים עם ההורים מילדות, לעתים גם אחרי שההורים עזבו את העולם ואין עם מי להשלים. וזה עוד בלי לדבר על מצבים שההורים לא מקבלים את בן הזוג כי הוא \"מהעדה הלא נכונה\", או מקרים של יציאה מהארון של הבן או הבת.\nלמה זה חשוב לנו כל כך? הכל טמון במשפט \"לקבל אותי כמו שאני\". כל אחד מאיתנו רוצה שיקבלו אותו כמו שהוא, אך החברה בדרך כלל ביקורתית מאוד ושופטת, מגיל צעיר, על פי קריטריונים נוקשים. אם זה בילדות המוקדמת על פי עמידה בקודי התנהגות (יושב יפה במפגש, מסדר את הצעצועים, לא מרביץ, צובע בלי לצאת מהקווים...), אם זה בגיל בית הספר על פי לימודים (ציונים, הצטיינות, תחומי עניין והעשרה, ובהמשך: באיזו יחידה בצבא היית, לאיזו פקולטה באוניברסיטה התקבלת), ובבגרות כמובן על פי קריטריונים של מעמד כלכלי ומקצועי.\nשופטים יש לנו בחיים די והותר, תודה רבה. לכן בבית, מול שני ההורים (וגם האחים אם אפשר, וסבא וסבתא אדרבא) - הילד צריך סביבה בטוחה. זה חיוני כמו אוויר לנשימה. סביבה שבה כולם יקבלו אותו כמו שהוא, ללא תנאי. שלא נאהב אותו רק בתנאי שהוא יביא ציונים טובים; שלא נאהב אותו רק בתנאי שהוא ינגן על פסנתר שבע שנים; שלא נאהב אותו רק בתנאי שהוא יסתובב עם \"החבר'ה הטובים\" (בעינינו, כמובן); שלא נאהב אותו רק בתנאי שהוא יהיה הילד שחלמנו עליו. שנאהב אותו בכל מצב, גם אם יצטיין קצת פחות. אין זה סותר את זכותנו לדרוש ממנו לעמוד במחויבויות שלו (לסדר את החדר, ללמוד למבחנים, להתנהג יפה לאחיו) - אבל אין לו תנאי להיות ילד שלנו - אהוב, מוערך ושווה ערך לאחיו.\nאני תוהה באיזה גיל זה מתחיל בדיוק, ערמת הציפיות הזו. אני צופה במשפחות שלהן ילדים גדולים ותינוק או פעוט. על הקטנצ'יק מרעיפים ים של אהבה, חיבוקים, נשיקות, עידוד על כל דבר קטן. אך מתישהו בסוף גיל הגן ולקראת בית הספר (נראה שזה גם תלוי בסדר הלידה וכמה מהר הוא הופך לאח גדול), מפסיקים עם ההתלהבות העילאית מכל עפעוף, ומתחילים להרעיף עליהם את כל ה-ת': תזוז כבר, תסיים, תעשה, תביא, תבוא, תיקח, תזכור... כל היום מטלות, נזיפות וביקורת, ו\"למה אתה אף פעם לא/ למה אתה תמיד...\" למיניהם. למה אי אפשר להמשיך עם ההתלהבות הזו?\nילד שהוריו מקבלים אותו ללא שום תנאי - גם הוא יידע לקבל את עצמו, על חוזקותיו וחולשותיו. הוא לא יהיה ביקורתי וקשה עם עצמו, ויידע מה הוא שווה גם כשייתקל בקשיים או בחוסר אהדה. הוא יהיה בטוח בעצמו להבין שזה רק מכשול בדרך או כישלון זמני, שלא אומר עליו דבר ולא פוגע בתחושת הערך שלו. הציר הפנימי שלו חזק ומפותח דיו, כי בבית הוא לא נדרש שוב ושוב להוכיח את עצמו כדי להיות שייך.\nילד שמרגיש שיש לו תנאי להיות מקובל בבית, ירגיש \"על תנאי\" בכל מקום, ויכול לבחור באחת משתי אסטרטגיות: או לפעול כל הזמן בניסיון (עקר, כמובן) לרצות את התנאי (מדוע עקר? כי תמיד ירגיש שהוא לא מספיק טוב בעיני הוריו); או שיבחר למרוד ולסחוט עוד ועוד תשומת לב מההורים - בדרך שלילית. אף אחת מהדרכים לא תתרום לפיתוח אישיות עצמאית שאינה תלויה בפידבק מהסביבה, ובעלת ביטחון עצמי וחוזק פנימי.\nילד שהוריו מקבלים אותו רק בתנאי - חי בתסכול. גם אם הוא בוחר בדרך של לנסות לרצות את הוריו,\nשום דבר הרי לא מספיק, כי רף הדרישות רק עולה. הוא חש שמאוכזבים ממנו, ואכזבה היא תחושה הרבה יותר קשה מכעס. כעס הוא רגש רגעי, כמו שאנחנו אומרים לילדים (מה שבדרך כלל נכון) \"גם כשאני כועסת עליך אני אוהבת אותך\" - ומוכיחים לו את זה ברגע הבא שהוא זוכה לראות את האהבה שלנו. אבל אכזבה אינה רגעית. אכזבה היא משהו עמוק כל כך, שחורך את הנשמה. זוהי אחת התחושות שקשה מאוד לחיות איתן.\nנסו להיזכר האם בבית שלכם היו תנאי קבלה, או האם ההורים שלכם קיבלו אתכם ללא תנאי. אם אתם מזדהים עם החלק הראשון של המשפט, היזכרו כמה רע הרגשתם או באיזו אסטרטגיה נקטתם כדי להתמודד עם התנאי שהעמידו ההורים. החליטו להפסיק את ההעברה הבין דורית הזו, ולקבל את ילדיכם כמו שהם, עם החוזקות והחולשות שלהם (כי גם אתם, בואו נודה על האמת, לא כאלה מושלמים). זה לא פשוט כשמורגלים לכך, אך ברגע שתזהו את התנאי הזה, תוכלו להתחיל לעמוד מולו. אגב, ברגע שקלטנו את הנושא הנפלא הזה של קבלה ללא תנאי, אפשר ליישם אותו על בן הזוג, חברים, ואפילו הורים. החיים שלנו צפויים להשתפר פלאים.\nמהי קבלה ללא תנאי, בעצם? כלומר, איך בפועל עושים את זה? משדרים לילד - אתה נפלא, נהדר ושלם כמו שאתה, בכל רגע אפשרי. איתנו אתה יכול להיות מי שאתה, בשבילנו אתה לא צריך להשתנות. שוב, אין זה אומר שהוא לא צריך לעמוד במטלות שלו (לימודים, השתלבות בחברה, עזרה בבית וכו'), אלא שאנחנו נעודד אותו בכל צעד במשימות הללו, ובמיוחד כשהוא לא מצליח - נעודד אותו להמשיך ולא להתייאש.\nקבלה ללא תנאי משמעה להוריד, להשחית ולהכרית כל ביקורת. והרשו לי לצטט את טל אנגלר, מנחת קבוצת הורים במכון אדלר, שאמרה לנו: ביקורת מנמיכה, לא מצמיחה. הרי כשאנחנו מקבלים ביקורת אנחנו מרגישים כאילו מישהו נתן לנו נבוט בראש, וקומתנו יורדת בכמה סנטימטרים, נכון? תארו לעצמכם איך מרגיש ילד שמקבל ביקורת מהוריו - הם הרי כל העולם בשבילו, ואם הם לא מקבלים אותו, אז מי כן?"}
{"article_id": "0,7340,L-4534265,00.html", "header_title": "עכשיו זה רשמי: הקראת סיפור הופכת ילדים לחכמים יותר", "full_text": "כך קוראים באיגוד האמריקני לרפואת ילדים. בהודעה המשותפת לאיגוד ולארגון הבריאות העולמי מצויינות העדויות המדעיות שהראו כי ילדים שהוריהם לא הקריאו להם סיפורים חוו קשייים משמעותיים בהישגים הלימודיים ובהתפתחות המוחית."}
{"article_id": "0,7340,L-3416719,00.html", "header_title": "דגים בתקופת ההריון וההנקה: מועיל או מזיק?", "full_text": "מהן חומצות שומן מסוג אומגה 3 ומדוע הן חשובות\nחומצות שומן מסוג אומגה 3 הן חומצות שומן רב בלתי רוויות שממלאות\nבגופנו.\n\t בקבוצה הזו נכללות חומצת שומן אלפא לינולנית שנמצאת בעיקר במזונות מהצומח (כמו אגוזי מלך, זרעי פשתן, שמן קנולה וירקות עליים) וחומצות השומן EPA ו־‭,DHA‬ שמגיעות לתזונה לנו בעיקר מדגים ומפירות ים, אך לא נמצאות בירקות, באגוזים או בשמנים מהצומח.\nחומצת השומן DHA חיונית להתפתחות המוח והראייה אצל העובר במהלך ההריון ואצל התינוק אחרי הלידה. בנוסף, מחקרים מייחסים קשר בין תזונה שמכילה כמות מספקת של אומגה 3 בהריון ובהנקה לבין מניעת לידה מוקדמת, אינטליגנציה גבוהה יותר וחדות ראייה טובה יותר אצל התינוק וכן מניעת רעלת הריון ואפילו דיכאון שאחרי לידה.\nהחומצה האלפא לינולנית יכולה להפוך בגופנו ל‭EPA-‬ ול‭,DHA-‬ אך רק בשיעורים נמוכים יחסית, ולכן חשוב מאוד לקבל את שתי חומצות השומן האלה מהמזון המקורי שבו הן נמצאות.\nמה הסכנה באכילת דגים בהריון ובהנקה\nדגים עלולים להכיל מזהמים שונים, שהבולטים בהם הם המתכת כספית, שיכולה להצטבר בבשר הדגים בצורת התרכובת הרעילה מתיל כספית, וכן קבוצת כימיקלים בשם דיוקסינים שמצטברים בשומן הדגים.\nהכספית עלולה לפגוע במקומות שונים בגוף העובר ובעיקר במערכת העצבים המתפתחת. חומרת הסיכון תלויה במידת החשיפה לכספית. דיוקסינים ושאר מזהמים עלולים אף הם להשפיע על מערכת העצבים של העובר וכן על מערכת החיסון שלו. בנוסף, החומרים האלה נחשבים למסרטנים.\nהמזהמים מגיעים למים שבהם חיים הדגים בעיקר משפכים תעשייתיים ומצטברים בגופם דרך שרשרת המזון. המשמעות היא שדגים טורפים מכילים יותר מזהמים, וככל שהדג גדול יותר וחי זמן רב יותר, כך ריכוז המזהמים בגופו עלול להיות גבוה יותר.\nמה אומרים באמריקה\nמינהל המזון והתרופות האמריקאי, ה־‭,FDA‬ פירסם במרץ 2004 בשיתוף עם הסוכנות האמריקאית להגנת הסביבה את המלצותיו לצריכת דגים לנשים שעשויות להרות, לנשים הרות, למניקות ולילדים צעירים, בהתייחסו לכמות הכספית שבדגים ובפירות ים.\nעל פי ההמלצות האלה יש להימנע מהדגים הבאים, שריכוז הכספית בהם גבוה במיוחד: כריש, דג חרב, קינג מקרל ו־‭.Tilefish‬ מדובר בדגים גדולים מאוד שלא מהווים חלק מהתפריט הישראלי.\nעל פי המלצות ה־‭,FDA‬ דגים ופירות ים אחרים מכילים כמות נמוכה יותר של כספית, ולכן אפשר ואף כדאי לאכול מגוון מהם במהלך ההריון וההנקה. עם זאת, מומלץ להגביל את כמותם ל־340 גרם בשבוע — כמות ששווה לשתי מנות. לילדים יש להגיש מנות קטנות יותר.\nכך לדוגמה ה־FDA מציין שמות של חמישה מאכלי ים נפוצים שבבדיקות נמצאו בהם כמויות הכספית הנמוכות ביותר: חסילונים, סלמון, זהבון ‭,(Pollock)‬ שפמנון ‭(Catfish)‬ וטונה בהירה, שמשמשת לשימורים. עם זאת, ה־FDA מדגיש שסוג אחר של טונה מזן אלבאקור (שנקרא גם ׳טונה לבנה׳) מכיל יותר כספית מאשר הטונה הבהירה, ולכן אם רוצים לאכול ממנו יש להגביל את הכמות ל־170 גרם בשבוע.\nהקרב על הטונה\nלפני כשנה, ביוני ‭,2006‬ פורסמה במגזין הצרכנות האמריקאי\nאזהרה\n\t לנשים הרות מפני צריכה של כל סוגי הטונה המשומרת. המגזין התבסס על ניתוח מעמיק יותר של נתוני ה־ ‭,FDA‬ שלפיהם ב־‭6%‬ מהפחיות של שימורי הטונה הבהירה נמצאה כמות כספית גבוהה יותר, בדומה לרמות שנמצאות בטונה מזן אלבאקור. הדג שממנו מכינים את שימורי הטונה הבהירה נקרא סקיפג׳ק, והוא\nדג קטן יחסית. עם זאת, כנראה, השימורים שהכילו יותר כספית כללו גם טונה מזן אחר, גדול יותר ולכן עשיר יותר בכספית.\nמומחי המגזין טענו שמכיוון שעדיין קיימת אי ודאות בנוגע לבטיחות חשיפה חד פעמית של העובר לכספית, עדיף להימנע לחלוטין מצריכת טונה במהלך ההריון ולבחור בסוגים אחרים של דגים ומזון מהים.\nתגובת ה־FDA לטענה הזו היתה שאין הוכחה לכך שאכילה חד פעמית של דג שמכיל יותר כספית אכן עלולה להזיק ושהגורם המשפיע יותר הוא כמות הכספית הממוצעת שנאכלת לאורך זמן, בדיוק כשם שפרוסת עוגה אחת לא גורמת להשמנה בעוד שאכילת עודף קלוריות לאורך זמן מגבירה את הסבירות לכך. על פי ה־‭,FDA‬ סקירה מדעית ארוכת שנים משכנעת שגם אם נשים הרות יאכלו מדי פעם טונה שמכילה כספית בכמות שמעל הממוצע, הסכנה קטנה מאוד, והמלצותיו ממרץ 2004 לא השתנו: אפשר לאכול טונה בהירה משומרת במהלך ההריון בכמות שלא עולה על 340 גרם בשבוע.\nדעות לכאן ולכאן\nבספרות המדעית של השנים האחרונות ניתן למצוא מצד אחד מחקרים שמצדדים באכילת דגים בהריון ומצד שני מאמרים שממליצים לצמצם או להימנע מכך לחלוטין. כך לדוגמה מאמר שפורסם בכתב העת ׳‭\n‬׳\n\t באוקטובר 2006 הציג נתונים שלפיהם האוכלוסייה באירופה שצורכת דגים עלולה לעבור את הרמה המקסימלית של כספית שנחשבת לבטוחה, ולכן המליץ לנשים הרות ולילדים קטנים להפחית באופן משמעותי את צריכת הדגים או להימנע לחלוטין מאכילתם.\nלעומת זאת, במאמר אחר, שהתפרסם באותו חודש בכתב העת של\nוסקר\n\t את המידע העכשווי בנוגע לתועלת שבצריכת דגים מול הנזק האפשרי מכך, סוכם שעבור נשים בגיל הפוריות היתרונות של צריכה מתונה של דגים, למעט סוגים מסוימים, עולים על הסיכונים, ולכן מומלצים צריכה של שתי מנות דג בשבוע וגיוון בסוגי הדגים שאוכלים, כלומר, המלצה זהה לזו של ה־‭.FDA‬\nבפברואר השנה התפרסם בכתב העת ׳\n׳\n\t מחקר שנערך בבריטניה ועקב אחרי התפתחות ילדיהן של קרוב ל־12 אלף נשים שצריכת הדגים שלהן נבדקה כשהיו בשבוע 32 להריונן. המחקר הזה מהווה חלק מסדרת מחקרים בשם ׳הילדים של שנות ה־90׳, שנערכים על ידי חוקרים מאוניברסיטת בריסטול. המחקרים האלה עוקבים אחרי ילדים שנולדו בתחילת שנות ה־90 במטרה לזהות דרכים לשפר את מצבם הבריאותי ואת התפתחותם.\nבמחקר נמצא שילדים שנולדו לנשים שצרכו פחות מ־340 גרם דגים ופירות ים הגיעו לתוצאות נמוכות יותר הן במדדי אינטליגנציה שונים והן במדדי התפתחות בבדיקות שנערכו מגיל חצי שנה ועד גיל ‭.8‬ לעומת זאת, צריכה גבוהה מ־340 גרם היתה קשורה לתוצאות טובות יותר של התפתחות הילדים. החוקרים סיכמו שלא נמצאה כל עדות שתתמוך בהמלצות ה־FDA להפחתת צריכת הדגים במהלך ההריון. להיפך, הם הבחינו בכך שילדים לאמהות שאכלו כמויות קטנות של דגים ופירות ים — פחות מ־ 340 גרם בשבוע — היו מועדים יותר לתוצאות התפתחות תת אופטימליות של מערכת העצבים לעומת ילדים לאמהות שאכלו כמות גדולה יותר מהמומלץ.\nאז מה עושים?\nלאור כל המידע שמפורט כאן, ומכיוון שצריכת הדגים בארץ ממילא לא גבוהה, נראה שנכון יהיה לפעול על פי המלצות ה־‭,FDA‬ כיוון שעבור נשים רבות שתי מנות דג בשבוע הן הרבה יותר ממה שהן אוכלות בדרך כלל.\nבנוסף, דגי בריכה בארץ, שנמצאים תחת פיקוח ארגון מגדלי הדגים, גדלים בתנאים של פיקוח וטרינרי ולא אמורים להכיל כספית. מכיוון שתזונת הדגים האלה מועשרת באומגה 3 הם מכילים כמויות גדולות של חומצות השומן האלה — במיוחד דגים מסוג בורי, לברק, באס ופורל.\nפעמים רבות נשאלת השאלה אם לא עדיף להימנע מצריכת דגים ולהסתפק בתוספים של אומגה ‭,3‬ שעוברים תהליכי ניקוי ממזהמים וממתכות כבדות.\nהתשובה לכך עדיין לא חד משמעית. מצד אחד ידוע שהתוספים האלה בטוחים לשימוש בהריון, ויש מחקרים שמצביעים על תועלת בנטילתם, אך מצד שני טרם הוכח באופן מוחלט שצריכת תוספי אומגה 3 מביאה לאותם יתרונות בדיוק כמו אלה שנצפו במחקרים שנערכו על אוכלוסיות שבהן צריכת הדגים גבוהה. היום יש שממליצים על נטילת התוסף הזה, אם כי אין המלצה רשמית ליטול אותו במהלך ההריון או ההנקה. כמו בנושאים רבים בתחום התזונה, גם בתחום הזה עדיין יש להמשיך לחקור.\n‭"}
{"article_id": "0,7340,L-3589092,00.html", "header_title": "חומוס ביתי – הדבר האמיתי", "full_text": "400 גרם גרגרי חומוס\n250 גרם טחינה (כ-1/2 קופסה, אין צורך לדייק)\nמיץ לימון – לפי הטעם (מ-2 לימונים לפחות)\n3-4 שיני שום, קלופות וכתושות\nמעט כמון טחון\nמלח\nפלפל שחור – לא חובה\nשמן זית, סוּמאק, צנוברים קלויים, פטרוזיליה שטופה וקצוצה - לפי הטעם\nמעבד מזון / בלנדר-מוט\nבוררים היטב את גרגרי החומוס, שוטפים ומשרים בקערה מלאה מים למשך לילה. רצוי לשטוף פעם אחת במהלך ההשריה.\nלמחרת שוטפים את גרגרי החומוס, מעבירים לסיר, ממלאים במים קרים (לא להוסיף מלח!) ומביאים לרתיחה על אש גבוהה, ללא מכסה (10-15 דקות).\nמתחילים את הבישול הארוך של גרגרי החומוס, תחילה במים קרים עד לרתיחה על אש גבוהה (10 דקות) ובהמשך, אחרי הרתיחה, על אש נמוכה, עד שהגרגרים רכים דיים, 3-31/2 שעות, כשהמכסה מכוסה. מסירים מן האש, מצננים בחוץ, מעבירים עם הנוזלים, לקופסת אחסון בינונית ומאחסנים במקפיא, עד לרגע שבו רוצים להכין חומוס.\nמכינים חומוס: מעבירים את תכנה של הקופסה לסיר על אש נמוכה- בינונית. מפשירים את גרגרי החומוס עם נוזליהם, מוסיפים מים עד לכיסוי גרגרי החומוס ומביאים לרתיחה.\nמעבירים למעבד מזון (לחילופין ניתן לרסק בעזרת בלנדר-מוט בקערה גדולה), מוסיפים טחינה, מיץ לימון, שום, כמון, מלח ופלפל ומרסקים עד לקבלת מרקם גרגרי. טועמים ומוסיפים עוד טחינה, לימון, שום, מלח או פלפל, לפי הטעם. כעת ניתן לצנן ולאחסן במקרר, עד 5 ימים.\nמגישים: מעבירים לצלחות, מעטרים בשמן זית, סומאק, צנוברים קלויים, פטרוזיליה קצוצה, גרגרי חומוס מבושלים וכיוב', לפי הטעם."}
{"article_id": "0,7340,L-4262639,00.html", "header_title": "בדקנו: המשחקים שיעזרו להכין הילדים לכיתה א'", "full_text": "עבור אלו מאתנו – ואני בתוכם – שיש להם ילדים העולים לכיתה א', ההתרגשות בעיצומה.\nרבות נכתב על התחרותיות ההולכת וגוברת במערכת החינוך. בין שלל החוגים לילדים, חוג הכנה לכיתה א' הפך לסטנדרט מקובל. אנחנו, ההורים, רוצים שגם הילד הפרטי שלנו יעמוד בקצב, אבל שלא יאבד את הילדות וידע ליהנות ממשחקים. לנישה הזו נכנסים משחקים המתאימים להכנה לבית הספר.\nבחנויות ישנם משחקים רבים, חלקם מוגדרים מראש כיעודיים להכנה ללימודים, וחלקם מצליחים להעשיר את התכנים הלימודיים גם מבלי להתכוון לכך. ראוי לציין כי המשחקים שבחנו הם כאלו שהגיעו אלינו דרך המשווקים. כל אחד מהמשחקים נוסה על ידי בן ובת בוגרי גן חובה ששיחקו יחד עם אמם ובהדרכתה, לאחר קריאת ההוראות המצורפות. שני מדדים חשובים נבחנו: התכנים הלימודיים שהועברו במשחק ומידת ההנאה והכיף שהילדים הפיקו ממנו.\nערכת משחקים המכילה לוח, חוברת פעילות חוויתית, חמישה כלי משחק בדמות צפרדע, טוש מחיק, פירמידות צבעוניות, כרטיסיות פעילות וחוברת\nהפעילויות מתחלקות לכמה סוגים: תרגול מיומנויות למידה כמו יחסי גודל, התמצאות במרחב, הבחנה בפרטים, רצף, חשבון, כתיבה, קואורדינציה, זכרון חזותי ועוד.\nהמשחקים ידידותיים למשתמש, ומאפשרים חוויה מהנה ולא מכבידה לילדים. המגוון הרב מונע מהילדים להשתעמם ומאפשר להם להתנסות כל פעם במשחק אחר.\nמשחק נהדר שמצליח להכין את הילד לכיתה א' בדרך חוויתית. החיסרון היחיד נעוץ בתקופה המוגבלת ממנה הילדים באמת יפיקו הנאה ותועלת מהמשחק.\nברשת חנויות \"עידן 2000\"\n119-150 שקלים\nבבסיס המשחק לבני משחק קטנות. כל עשר לבנים נארזות בקופסה מלבנית המסמלת את השיטה העשרונית. כל עשר קופסאות נארזות במלבן גדול יותר. על הבסיס הזה נוספים פריטים רבים שמיועדים למשחק וללימוד שיטתי של חשבון. בין הפריטים המצורפים: ציר מספרים, שטיח פעילות, פאונים (מצולע עם תשע או עשר פאות), כרטיסיות מספרים, חוברת עבודה ומדריך למורה. במדריך למורה ניתן למצוא עשרות פעילויות שונות המותאמות לילדים החל מגיל הגן ועד גיל 11. ניתן למצוא רעיונות נוספים לפעילות באתר החברה.\nלבני הדיג'י נוצרו כדי להמחיש לילדים את יסודות החשבון. הרעיון בבסיס הערכה מאפשר תובנה מתמטית בדרך פשוטה ומהנה לכל גיל.\nאמנם הערכה נראית דידקטית למדי, אבל הילדים נהנו להתעסק עם הפריטים בדרכים יצירתיות לאורך זמן.\nבמבט ראשון הערכה נראית מסורבלת ודידקטית מדי. ונראה כי יש צורך בהדרכה הורית צמודה. אבל לאחר חשיפת הערכה לילדים, ואחרי שהבנו את העקרון, מתברר שאפשר ליהנות ממנה בדרכים רבות. ניתן להשיג גם ערכה קטנה יותר.\nמשחק הרכבת מילים מגנטי, מתאים גם לטיולים ולנסיעות. המשחק בנוי מקופסה ההופכת ללוח משחק ומאותיות הא'-ב'. לכל אות ניקוד שונה. המטרה היא ליצור מילים בערך הגבוה ביותר תוך ניצול משבצות בונוס בלוח המגדילות את ערך האות.\nהמשחק מבסס ומעשיר את הקריאה והכתיבה דרך תרגילי איות.\nמשחק מהנה ומאתגר, אך לא פשוט עבור הילדים הצעירים.\nמשחק מצויין, המתאים פחות לשלב ההכנה לכיתה א' ויותר לשלבים הבאים במהלך שנת הלימודים.\nהחנות ממגנטת ברח' שינקין, תל אביב\n24.90 שקלים\n53 אותיות מגנטיות צבעוניות של כל אותיות הא'-ב'. חלק מהאותיות מופיעות יותר מפעם אחת על מנת שאפשר יהיה לכתוב משפט בקלות.\nבתחילה לומדים לזהות את האותיות, אחר כך אפשר ללמוד לכתוב ולקרוא בצורה חוויתית.\nילדים אוהבים מגנטים. האפשרות לשנות כל פעם ולשחק עם האותיות בצורה לא מאיימת וידידותית מספקת זמן של הנאה.\nשווה שיהיה בבית.\nהחנות ממגנטת ברח' שינקין, תל אביב\n49.90 שקלים\nערכת עץ ובה חותמות של כל אותיות הא'-ב' ושתי כרית של דיו רחיץ.\nהחותמות יעילות להכרת האותיות ולכתיבה בעזרתן.\nהילדים נהנו להתעסק עם החותמות, אבל התאכזבו לגלות שלכל אות יש מסגרת דיו שמפריעה לכתיבה רציפה של המילה.\nהערכה מאד יפה ונראית מושקעת במבט ראשון. אחרי פתיחתה מתברר שהעובדה שאין לקופסה מכסה עומדת בעוכריה והחותמות מתפזרות.\nבחנויות \"בוטן\" (ביהוד וברמת השרון) או\n89 שקלים\nפאזל של 52 חלקים עם אותיות הא'-ב' וציורים תואמים לכל אות.\nלומדים לזהות את האותיות בדפוס ובכתב ולהתאים להן את הצליל הנכון.\nילדים מכירים פאזלים וברובם גם אוהבים להרכיב אותם, כך שההנאה מובטחת.\nפאזל נחמד, מתאים לשלבים המוקדמים מאוד של הכרת האותיות.\nלהשיג ברשת \"פאזלנד\"\n59.90 שקלים"}
{"article_id": "0,7340,L-4316060,00.html", "header_title": "\"אין  לי חברים!\": כיצד לטפל בבעיות חברתיות", "full_text": "שנת הלימודים בעיצומה, וככל שעובר הזמן כך רבות התלונות מצד הילדים על הצקות בבית הספר, המגיעות לעתים עד התעללות של ממש, חרם וגילויי\n.\nבעיות חברתיות של ילדים אינן פוחתות עם הזמן, במיוחד אם העלימו מהן עין כשרק החלו להראות את אותותיהן, מתוך מחשבה ש\"זה יעבור\" או \"הם כבר יסתדרו\". רק מעטים \"יסתדרו\" בלי עזרה והכוונה הורית או מקצועית.\nכדי ליצור שינוי משמעותי יש להתייחס להתנהגות השלילית ולתת לה מענה במישור הפרטי וגם במישור החברתי-כיתתי. מקומם אותי לשמוע משפטים כמו \"אין מה לעשות\". זה לא נכון, ואין שום סיבה שילד לא ירגיש בטוח בבית הספר שבו הוא לומד.\nהשאלה היא לא אם יש מה לעשות, אלא מה אפשר לעשות - והתשובה משתנה ממקרה למקרה. אין פתרון קסם אחד. כדי לתת את המענה שיביא לתוצאות הטובות ביותר עבור הילד צריך לנסות להבין את הסיטואציה וכל העובדות הקשורות בה מבחינת הילד, חבריו לכיתה, מדיניות בית הספר ותגובות הסביבה.\nהשיחה עם הכיתה בהחלט חשובה, אך יש להפריד אותה מהמקרה הפרטי. למעשה, שיחה כזו צריכה לדעתי להיעשות בכל כיתה בתחילת השנה, כמקדימה תרופה למכה, תוך שימוש במקרה היפותטי לדיון המעביר את המסר באופן ברור: אלימות אינה מקובלת, כמו גם הצקות או\n.\nהמורה והתלמידים יבחנו יחד מה מסתתר מאחורי ההתנהגות הזו: מה רצו להשיג? אילו דרכים אחרות יכולות להשיג את המטרה? מה לגבי הילדים ה\"צופים\"? איך מרגישים המעורבים? האם דיווח הוא הלשנה או עזרה לחבר?\nיש לא מעט שאלות לדיון שייתנו לילדים כלים להתמודדות ויעוררו בהם מודעות שתוביל לשינוי חברתי בכיתה ותמנע פגיעה עתידית בפרטים בה.\nאביא דוגמה מאחד המקרים הקיצוניים שהגיע אליי, ילד בכיתה ה', שאובחן כדיכאוני ובמצב חברתי ירוד. בשיחה פרטית הסתבר לי שב\"ירוד\" הכוונה שאין לו חברים בכלל.\nהתברר שכשאותו ילד היה בכיתה ב' הוא רב עם כמה ילדים בכיתה (הוא לא זכר על מה בדיוק), והם הכריזו עליו חרם. החרם נמשך באדיקות לאורך השנים, וגם כשהגיעו ילדים חדשים לכיתה הם הוזהרו שלא לדבר איתו. ההורים פנו להנהלה, נעשו ניסיונות לדבר עם הכיתה, אולם דבר לא עזר. בין פנייה לפנייה עבר זמן, החרם נשמר והילד הלך ודעך.\nבמקרה זה התבקשה תוכנית פעולה עקיפה. יצרתי קשר עם המורה שלו, שאישר שאכן זה המצב והיה מוכן לשתף איתי פעולה כדי ליצור שינוי. הכנתי למורה מערך שיעור המתבסס על קשרים חברתיים בקבוצות, עם משחקים בזוגות, הצגה עצמית הדדית עם שאלות מנחות משעשעות והצגת המרואיין מול הקבוצה.\nבצורה כזאת לא בודדתי את הילד והשתמשתי במקרה שלו כדי לנסות לחנך את הכיתה. למעשה, המקרה הפרטי לא הוזכר כלל, גם לא כעילה לשיעור. הילדים חוו שיעור כיפי שיצר סיטואציה טבעית שבה הצטרכו לדבר עם הילד וללמוד להכיר אותו, כמו גם את כל חבריהם לכיתה. התוצאה הפתיעה אפילו אותי במהירות שבה חוללה שינוי ביחס אליו.\nכבר במפגש הבא הגיע הילד קורן מאושר וסיפר שרכש חברים. השיעור גרם למהפך! ברגע שהילדים נאלצו לדבר איתו, הם הכירו ילד מקסים וחברותי, עם חוש הומור ואהבת אדם. החרם כמובן נמוג מיד והוא הפך למוקד התעניינות גם בהפסקה.\nהסיבות לחרם יכולות להיות רבות ומגוונות. לעתים אני שומעת על ילדה אחת, \"\n\",\n\t המחרימה בכל שני וחמישי ילד אחר על פי גחמתה. היא משיגה בכך שלטון כוחני ובלתי מעורער - אף אחד לא מעז שלא למלא את מבוקשה, שמא יוחרם גם הוא.\nגם במקרה הזה העבודה צריכה להיעשות במערך הכיתתי, תוך שימת דגש על קבלת החלטות מתוך אחריות אישית, הבחנה בין \"טוב\" ל\"רע\", \"נכון\" ו\"לא נכון\" וכמובן חיזוק הפרט. באופן טבעי מעמדה של ה\"מלכה\" ויכולת ההשפעה שלה יתערערו עם חיזוק הפרטים בכיתה, והכרה שלהם בכוחם וביכולתם ליצור שינוי אישי וקבוצתי.\nאבל לא כל חרם הוא שלילי. במקרה של ילד המהווה איום על ביטחונם של ילדים בכיתה באמצעות אלימות פיזית ומילולית חוזרת ונשנית, יועיל חרם עשרת מונים יותר מאשר השעיה של יום-יומיים מבית הספר.\nהשעיה נתפסת כעונש מנהלתי בעוד שחרם הוא חוויה חברתית, ובמקרה כזה מעביר מסר חזק שהקבוצה נגד אלימות וכל עוד הוא בוחר להשתמש בה הוא לא יוכל להיות חלק מהקבוצה. מעין \"השבט אמר את דברו\".\nמצד שני, תמיד צריך לשמור פתח לתיקון ומתן הזדמנות שנייה, וגם במקרה זה יש להגדיר מראש את תנאי החזרה לקבוצה ולעזור לילד לעמוד בהם.\nאני מאמינה מאוד ביכולתם של ילדים לעזור זה זה בפתרון בעיות חברתיות וקונפליקטים בין-אישיים. בהפסקות ואפילו בזמן שיעור יש הצקות ואירועי אלימות שהמורים כלל אינם מודעים אליהם. לעומת זאת, הילדים בסביבה ייראו וידעו, אך ברוב המקרים ימשיכו להתבונן בסיטואציה מבלי לדעת מה לעשות.\nמניסיוני, אם ניתן בידיהם כלים לפתרון, הם לא יעמדו מנגד חסרי אונים אלא ידעו כיצד לפעול, בין שיבחרו להתריע בפני מבוגר שיוכל לעזור ובין שינסו להיות משכיני שלום בעצמם.\nלפעמים דווקא הילד המוחרם הוא מוקד הבעיה. נכון שאנו רוצים לראות בילדים שלנו תמימים ומוצלחים, קורבנות של הנסיבות, אך לא תמיד כך הדבר.\nהורים שלא יבחנו את מקור הבעיה החברתית או לא ירצו להכיר בחלקו של ילדם בה, וינסו לפתור אותה כבמטה קסם באמצעות העברת הילד כיתה או בית ספר - יגלו מהר מאוד שלמרות השינוי הבעיה חוזרת ולעתים אף מחריפה, כיוון שהילד חווה כעת גם את התרסקותה של התקווה להתחלה חדשה, ותחושת הכישלון האישי שלו מועצמת.\nבמקרה הזה, אין טעם להעבירו בית ספר לפני שילמד למתן את כעסו ולשחרר את המתח סביב נושא הכבוד. דברים שנראים אולי טריוויאליים, כמו ההבדל בין \"לצחוק עליך\" או \"לצחוק איתך\", לא היו נהירים לו כלל. בנוסף, הראייה שלו הייתה ב\"שחור-לבן\" וצריך הה לעבוד איתו על פתיחות לגוני חיים אחרים ואפשרויות נוספות.\nלאחר מספר חודשים החשיבה של הילד התרחבה והשתחררה, והתפנה מקום גם לחוש הומור ולהבנת האחר. בשלב זה הוחלט שזה הזמן המתאים להעבירו לכיתה מקבילה באותו בית הספר, שם הוא התקבל בשמחה.\nהמשכנו לעבוד יחד עוד קצת, כדי להבטיח שידע להתמודד עם התגרויות שיגיעו בתום תקופת האופוריה הראשונית. וכשאלו הגיעו ראינו כי בניגוד לעבר הוא יכול כעת להתמודד איתן בקלות יחסית וללא אלימות. ביטחונו התחזק ואפילו החבורה שנהגה להקניט אותו בעבר לא יכלה יותר להכשיל אותו כשנפגשו בהפסקות.\nכהורים השומעים שנעשתה עוולה, בין שלילדכם ובין שלילד אחר, אנא התייחסו לכך במלוא הרצינות. דברו עם הילד ויידעו גם את המערכת כדי למצוא את הפתרון המיטבי למקרה הספציפי.\nהקפידו על כמה כללי אצבע שיעזרו למנוע נידוי חברתי:"}
{"article_id": "0,7340,L-3138757,00.html", "header_title": "הילקוט: הגורם המרכזי לתשישות, כאבי גב ובעיות יציבה", "full_text": "כאבי גב נחשבים גורם עיקרי לחוסר יכולת לעבוד בקרב אוכלוסיה מתחת לגיל 45. כאבי הגב שכיחים יותר בקרב נשים מאשר גברים ובייחוד בגיל ההתבגרות. כ-80% מהאמריקנים דיווחו כי סבלו מכאבי גב בשלב זה או אחר בחייהם, והספרות המחקרית מראה כי משנת 1980 ועד לימינו חלה עלייה של כ-184% במספר התלונות על כאבי ופגיעות גב ברחבי בעולם. כאבי הגב עלולים להיות כה חמורים, עד כדי גרימת הפרעות בתנועה וחוסר יכולת לתפקד בצורה נורמלי.\nובתוך כך, תופעת כאבי הגב שכיחה גם בקרב ילדי בית הספר. היא נעה בין מצב חוזר ונשנה לבין מצב כרוני, וזאת כבר לפני גיל ההתבגרות.\nאחד הגורמים העיקריים לכאבי גב בגיל צעיר הוא הילקוט. רשימת הציוד הנלווית לספרים ולמחברות שאותם נושאים התלמידים כבר בתחילת דרכם בבית הספר ובכל מהלכה, עשויה להיות ארוכה ומאוד מכבידה, וכוללת בין השאר ציוד וביגוד ספורט, כלי נגינה, בגדים ונעליים להחלפה. אלה כמובן מעלים את העומס שאותו צריכים הילדים לשאת על גבם ועלולים בסופו של דבר לחולל שינויים ביציבה ושינויים פיזיולוגיים כאחד. לעיתים העומס הוא כה רב, עד כי הילד חש נימול בזרועותיו וגופו שעון לפנים כדי להימנע מאובדן שיווי משקל.\nמחקר שנערך בסין בשנת 2000, בחן את השפעת נשיאת עומסים על הדופק, לחץ הדם והעלות האנרגטית בקרב 15 בנים בגיל 10. הנבדקים עברו מדידות משקל וגובה, שלפיהן חושב BMI, שמהווה אינדיקציה להרכב הגוף הכללי ובמקרה זה סייע לבחירת הנבדקים. משקלם הממוצע היה 33.53 ק\"ג וגובהם הממוצע 141.86 ס\"מ.\nכל נבדק השתתף בארבעה מבדקים, שבהם צעד על מסילה נעה. בין המבדקים הבדיל רק העומס שאותו נשא הנבדק על גבו: ללא עומס (0% ממשקל גופו של הנבדק), 10%, 15% ו-20% ממשקל גופו של הנבדק. הנבדקים התבקשו לצעוד על המסילה במשך 20 דקות במהירות של כ-4 קמ\"ש. צריכת החמצן המרבית (צח\"מ) של כל נבדק נמדדה שבוע לפני תחילת המבדקים ושימשה לצורך חישוב רמת המאמץ בכל דרגת עומס שהנבדק נשא על גבו. מבדק המאמץ המרבי בוצע על גבי מסילה, אלא שבמקרה זה הנבדק צעד עליה תוך שינויים בעומסים, שהביאו אותו עד מצב של תשישות. האומדן לצריכת חמצן מרבית היה הגעת הנבדק לסף תשישות שבו לא יכול היה עוד להמשיך והדופק שלו עמד על 200 פעימות לדקה ויותר.\nהדופק נמדד לכל אורך המבדק ועד 5 דקות לאחר שהסתיים. הרכב וכמות האוויר שהנבדק נשף עברו בדיקה באמצעות מסכה מיוחדת שהנבדק עטה על פניו וחוברה למערכת הממוחשבת, שמדדה משתנים נשימתיים. לפני תחילת הפעילות על המסילה נתבקשו הנבדקים לעמוד מספר דקות עד שהדופק הגיע למצב יציב, כאשר הדופק ונתוני צריכת החמצן שנאספו בשלב זה שימשו כנתוני קו בסיס.\nהתוצאות שהתקבלו הראו כי לחץ הדם הסיסטולי של הנבדקים עלה בצורה משמעותית בכל העומסים, ואילו לחץ הדם הדיאסטולי עלה משמעותית רק בתום 20 דקות שבהן נשא הנבדק עומסים של 15% ו-20% ממשקל גופו. כמו כן נמצא הבדל במשך הזמן הנחוץ להתאוששות לאחר הפעילות: לאחר צעידה עם 0% ו-10% ממשקל גוף, לחץ הדם חזר לקדמותו מהר יותר מאשר בעומסים של 15% ו-20% ממשקל הגוף.\nצריכת החמצן המרבית הראתה עלייה מובהקת ב-5 הדקות הראשונות לפעילות בכל העומסים וכן הבדל מובהק בין זו שנמדדה ב-0% ו-10% ממשקל הגוף לזו שנמצאה ב-15% וב-20% ממשקל הגוף. עוד נמצא כי העלאת העומס הובילה לשינוי ולהגברה בקצב חילוף החומרים וכי גם נתוני העלות האנרגטית הציגו עלייה קלה ב-5 הדקות הראשונות של הפעילות והבדל מובהק בין הנתונים שנמדדו בעומס של 0% ושל 20% ממשקל הגוף.\nמשמעות הממצאים היא כי הנבדקים עבדו הרבה יותר קשה בכדי לשאת עומס של 20% מאשר 10% ממשקל גופם. הסברה היא כי העלייה בדרישה המטבולית נבעה בעיקר מפעילות שרירית מוגברת. העומס הרב גרם לנבדקים לצעוד תוך הטיית הגו לפנים בכדי להשיב את מרכז הכובד למקומו ועקב כך זוקפי הגב ושרירי הירך האחוריים נדרשו לעבוד קשה יותר בכדי לתמוך בתנועה.\nמן הספרות עולה כי השינויים הביומכניים הללו, כאשר הם מתרחשים על בסיס יומיומי, עלולים לגרום לנזק ולפגיעה בגדילה בגילאי הילדות המאוחרת ותחילת תקופת ההתבגרות. המחקר הסיני הראה כי עומסים של מעל 10% ממשקל הגוף עלולים להוות מפגע בריאותי מסכן בשל שינויים פיזיולוגיים ותנועתיים (ביומכניים), ונראה כי בנשיאת עומסים של עד 10% ממשקל הגוף יש סכנה פחותה לפגיעה.\nמחקר זה בחן אספקטים רבים בקרב ילדים בגיל בית הספר הנושאים ילקוטים, ביניהם תגובה קרדיורספירטורית (לב-נשימה), עלות אנרגטית, עייפות וכאבי גב, כדי לקבוע את מידת ההשפעה של הילקוט על כאבי הגב. המבדקים הורכבו מארבעה שלבים עוקבים: עמידה ומנוחה במשך 5 דקות; הליכה במהירות 3 קמ\"ש 7 דקות; הליכה במהירות 3 קמ\"ש 7 דקות, תוך נשיאת ילקוט במשקל 8 ק\"ג על הגב; והליכה במהירות 7 קמ\"ש 5 דקות ללא משקל על הגב.\nלמרות העלות האנרגטית הפחותה בנשיאת משא, הנבדקים במחקר דיווחו על עייפות א-נורמלית בעת הליכה עם משא לבית הספר או בחזרה ממנו, שתדירותה נעה בין לעתים קרובות (70%) לבין לעיתים רחוקות. עייפות זו ניתנת להסבר בדרכים רבות, כגון כושר ירוד, תזונה שונה ומגוונת בין הנבדקים, וצורת הנשיאה השונה של הילקוט על-ידי הנבדקים (לא בעת המחקר).\nממצאי המחקר מראים כי האוכלוסייה שעסקה פחות בפעילות גופנית סבלה יותר מכאבי גב. ההסבר לכך הוא שעל אף שהמשקל שאותו נושא הנבדק עשוי להיות גבוה יחסית למשקל גופו, העלות האנרגטית תהיה מינימלית ולפיכך דווקא אצל אותם אלה שיהיו פחות פעילים גופנית תהיה משמעות השינוי גדולה והיא עלולה להוביל לכאבי גב. מכאן שפעילות גופנית עשויה להוות פתרון אחד להפחתת כאבי הגב.\nנשיאת משאות על הגב, כפי שעולה מן הספרות המחקרית, היא בעלת השלכות פיזיולוגיות על גוף האדם, העלולות להוביל לשינויים יציבתיים, תנועתיים, שריריים-שלדיים וכן לתגובות המשך, כמו תשישות, הנובעות מהעמסת משקל גבוה לפרקי זמן בינוניים, אפילו כאשר מדובר על משכי זמן של דקות. המשקל ומשך נשיאתו מקבלים משנה חשיבות כאשר מדובר בילדים, מכיוון שהם בעלי עצמות רכות מאלו של המבוגרים ונמצאים בשלבי גדילה שבהם מערכת השריר-שלד מתפתחת ולפיכך מושפעים בצורה קיצונית לעומת המבוגרים."}
{"article_id": "0,7340,L-4181308,00.html", "header_title": "הילד גנב מהארנק? זו הזדמנות ללמד אותו ערכים", "full_text": "הסיפור הפעם הוא על ילד בן שמונה, ללא בעיות מיוחדות, מסתדר עם ההורים שלו וההורים מסתדרים איתו - אבל לאחרונה גילתה אמו שהוא גונב לה מהארנק.\nבפעם הראשונה היא קראה לו לשיחה והסבירה ש\"ככה לא עושים\". בפעם השנייה נזפה בו ואיימה עליו ב\n.\n\t בפעם השלישית, בהמלצת איש מקצוע, הענישה אותו והבהירה שמכאן ואילך היא תבדוק בכל ערב את הארנק שלה וכך תדע מה נעלם ממנו ומתי. \"אם כך אתה רוצה, כך יהיה\", אמרה.\nהתגובה הנחושה של האמא בפעם השלישית והאחרונה ככל הנראה עשתה את שלה - הילד הפסיק לקחת כסף ולכאורה הכול בסדר.\nלא פעם אני חש שהמלצות הניתנות על ידי המבקשים להחזיר עטרה ליושנה מפספסות את המטרה האמיתית שמאתגרת את ההורה המודרני, גם אם לרגע או שניים הן נתפסות כיעילות.\nהמלצות אלה נתפסות כיעילות, משום שהעובדה היא שהילד הפסיק לגנוב מאמא שלו, אבל השאלה החשובה היא מה הילד הפיק מהאירוע: האם למד שלא כדאי לגנוב, או למד שכדאי להיות גנב מתוחכם יותר? בפעם הבאה שיגנוב, הוא יהיה זהיר יותר וייתכן שאמא שלו אכן כבר לא תהיה עוד הקורבן.\nהאם בכך רצינו? האם אנו חוששים להפסיד חמישים שקלים, או חוששים להפסיד ילד מוסרי ונקי כפיים? אם אנו רוצים למנוע את הגניבה הבאה, עונשים והרתעה יעשו את העבודה, אבל אם אנו רוצים למנוע את המוטיבציה לגנוב, צריך לדבר על הקניית ערך.\nמה גורם לילדים להפנים ערכים של כנות, יושר, אמון, כבוד הדדי ואחריות? אמנם ילדים לומדים מתוצאות ולא מהסברים - הם צריכים להבחין בתוצאות מעשיהם - אבל אם נדע למקד את הילד בתוצאות הטבעיות של מעשיו, ונגייס לשם כך את מערכת היחסים שאנו בונים עמו, נוכל להמשיך ולבנות אמון במקום לרמוס אותו באיומים ובעונשים. אז גם נוכל להיות בטוחים שאנו מרוויחים לטווח הארוך ולא רק לטווח הקצר והמתעתע שלשמו לכאורה התגייסנו.\nתוצאות טבעיות הן כאשר הילד נוגע בתנור חם, למשל, וכאן אין צורך לא בהסברים וכמובן לא בעונשים. אך זהו מקרה פשוט, שכן במערכת היחסים שבין הילד לתנור יש חפץ דומם אשר נמצא שם כנתון, צפוי ו\"מתנהג\" בעקביות. אבל כשאנו שמים בצד השני מבוגר אחראי ולא חפץ, התוצאות מפסיקות להיות טבעיות.\nלנו, בני האדם, הפריווילגיה לבחור, לקרוא ספרים, ללמוד, להסיק מסקנות - ולעתים דווקא הפריוולגיה הזו גורמת לנו לנטוש את התגובה הטבעית, גם אם טוב שכך.\nאיך הייתם מרגישים אם הילדים שלכם היו גונבים מכם, משקרים לכם, אפילו מעליבים אתכם במילים לא יפות? אני משוכנע שכל הורה חש מול ההפתעות הלא-נעימות הללו עלבון, בגידה וכפיות טובה. זה הגיוני וטבעי, אבל אם נעלבתם - חשוב שהילד יראה זאת, ויבין שאינכם ההורים השמחים שהיו לו לפני שתי דקות.\nהוא צריך להבין שמשהו משמעותי קרה, משהו שבהחלט מעורר בכם דאגה ולכן משבית שמחה, לפחות לדקות הקרובות. הורים, זוהי התגובה המתבקשת, זוהי התוצאה הטבעית של מעשי הילד.\nחשבתם כמה פעמים קורה שדווקא התפקיד החינוכי שאנו נוטלים על עצמנו, בין שיש בו הסבר ובין שיש בו עונש, מסתיר בעצם לילד את תוצאות מעשיו?\nילדים יגדלו להיות מבוגרים אשר רואים את הצד השני, ככל שהצד השני יראה את עצמו - וההורים תחילה: עלינו להביע רגשות, לרוב חיוביים אך לעתים גם שליליים. זו התוצאה שהילד שלנו חייב להבחין בה כדי להסיק את המסקנות הנכונות על החיים. ורק אז הקרקע מוכנה להסברים.\nומה נגיד, לדוגמה, באותו מקרה של ילד שגונב מהארנק? נקרא לו לשיחה בארבע עיניים ונאמר בנחישות ובגובה העיניים, מבלי להטיף אך מבלי להתרפס, את הדברים הבאים:\n\"תשמע, אתה יודע שמה שאתה צריך ואנחנו יכולים לתת - אתה מקבל. אם יש לך ספק בכך, אתה מוזמן תמיד לגשת אליי ולשאול, להבין למה ולהציע פתרונות משלך. אתה גם יודע שאני תמיד אומרת לך את האמת ולא מסתירה ממך דברים. אני חושבת שזה מה שיפה במשפחה. פחות מטריד אותי הכסף, אבל חשוב לי שתבין שיש דברים שלא עושים, ואני אומרת את זה בשבילך. אתה יודע איפה הארנק שלי נמצא ואני לא מתכוונת להסתיר אותו ממך, כי אני סומכת עליך\".\nברגע שהילד מבין שאנחנו איתו ולא נגדו, ברגע שהוא מבין שאנו סומכים עליו (למרות הכל) ורואים בתקרית כשייכת לעבר, טרם השיחה המשמעותית שקיימנו איתו, וברגע שהוא רואה את הדבר היקר הזה שנקרא מערכת יחסים קורם עור וגידים - אז נוכל להאמין שהוא לא יוותר בקלות על הניקיון שביחסים ועל ההישגים מבית, תרתי משמע."}
{"article_id": "0,7340,L-3049387,00.html", "header_title": "מחקר: צמחונות וטבעונות? רק לא לילדים", "full_text": "הטבעונים והצמחונים יאמרו שאכילת בשר היא רצח, וכי תזונה ללא בשר בריאה הרבה יותר. אלא שמומחית לתזונה אמריקנית, טוענת כי הורים המסרבים להזין את ילדיהם גם בבשר – מסכנים את בריאותם. את דבריה נשאה פרופ' לינדזי אלן מאוניברסיטת קליפורניה בכנס האגודה האמריקנית להתפתחות המדע שנערך השבוע בוושינגטון.\n\"בתפריט טבעוני חסרים ערכים תזונתיים רבים החסרים להתפתחות הילד\", מסבירה הדיאטנית אנקה סימוביץ' ממרכז שניידר לרפואת ילדים, \"הורדת בשר פוגמת בקליטת ויטמין B12 שמכיל גם חלבונים חיוניים. לכן, חשוב מאוד להורים המתעקשים על טבעונות להיוועץ בדיאטנית ולשקול תוספים מתאימים, או לאפשר להם לצרוך חלב ובשר\"."}
{"article_id": "0,7340,L-3920286,00.html", "header_title": "ממתיקים מלאכותיים בריאים או לא? כל התשובות", "full_text": "מעטים האנשים שיכולים לעמוד בפני הפיתוי לאכילת מזונות מתוקים. הסיבה לכך היא פיזיולוגית: בני האדם נולדים עם העדפה לטעם המתוק. אולם צריכה מוגברת של מזונות מתוקים, הממותקים בסוכר, עלולה לגרום לבעיות בריאותיות, ביניהן עששת והשמנה, על כל סיבוכיה.\nהפתרון לסיפוק הטעם המתוק, ללא הבעיות הבריאותיות הנלוות אליו, נמצא בתחילת שנות החמישים של המאה הקודמת, כאשר הומצאו \"ממתיקים ללא ערך תזונתי\" (nonnutritive sweeteners), המכונים גם \"ממתיקים מלאכותיים\". אותם ממתיקים מאפשרים לנו לאכול מאכלים מתוקים ללא פחד מעששת וללא תוספת, או בתוספת זניחה, של אנרגיה (קלוריות). בין הממתיקים המלאכותיים המאושרים על ידי משרד הבריאות כתוספי מזון ניתן למצוא את הסכרין (סוכרזית), אספרטיים, אססולפאם K, סוכרלוז, מלח אספרטיים-אססולפאם.\nהשימוש בציקלאמט נאסר לחלוטין בארצות הברית בשנת 1970, לאחר שהוא נמצא כמי שמגביר את היכולת לגרום לסרטן בחומרים מחוללי סרטן. בישראל, בדומה לאירופה, צומצם השימוש בחומר למזונות מסוימים ובנוסף הוקטנה הכמות המירבית המותרת לשימוש.\nבסוף שנת 2008 הוכר על ידי ה-FDA (מנהל התרופות והמזון האמריקאי) גם צמח הסטיביה כממתיק במזון ובמשקאות.\nבנוסף לממתיקים \"ללא ערך תזונתי\", קיימים ממתיקים בעלי ערך תזונתי מופחת. אלו הם הסוכרים האלכוהוליים, הכוללים בין היתר סורביטול, מניטול, קסיליטול, אריתריטול, איזומלט, לקטיטול ומלטיטול. כיוון שהם נספגים חלקית בגופנו הם מספקים פחות קלוריות מסוכר (בין שתיים ל-2.5 קק\"ל לגרם) לעומת הסוכר (ארבע קק\"ל לגרם). על פי האיגוד הדיאטטי האמריקאי צריכה של סורביטול, הגבוהה מ-50 גרם ליום, וצריכה של מניטול, הגבוהה מ-20 גרם ליום, עלולה לגרום לשלשול. לכן על גבי מזונות המכילים סורביטול ומניטול בארצות הברית ישנה אזהרה: \"לצריכה עודפת עלולה להיות השפעה משלשלת\".\nהסוכרים האלכוהוליים נמצאו כתחליף יעיל לסוכר מאחר והם מורידים את התגובה הגליקמית (עליית רמות גלוקוז בדם בעקבות אכילת מזונות המכילים פחמימות), עששת בשיניים וצריכה קלורית. למרות זאת, לא ניתן לאכול ללא הגבלה מזון המומתק בסוכרים אלכוהוליים, כיוון שהוא אינו \"'ללא סוכר\" כלל, אלא פשוט מופחת קלוריות. לכן אכילת כמויות גדולות עלולה להביא לצריכה קלורית גבוהה.\nישנם שני יתרונות עיקריים לשילוב של מספר ממתיקים במוצר מזון. הראשון הוא הטעם. המגבלה העיקרית של חלק מאותם ממתיקים היא הטעם. בחלקם ישנם טעם לוואי מר, בזמן השימוש או לאחריו, ושילוב עם ממתיק נוסף מקטינה את עוצמתו.\nהיתרון השני הוא העלות. צירוף של מספר ממתיקים מלאכותיים יכול להביא למתיקות גדולה יותר בשימוש בכמות קטנה יותר של ממתיקים. על ידי כך נחסך כסף רב לחברות המזון העושות בהם שימוש.\nאך שילוב של מספר מתיקים יוצר בעיה, שכן לא ברור מה קורה לחומרים השונים כשהם מעורבבים במוצרי המזון ומה קורה בגופנו בעקבות צירוף זה, מאחר ובתחום זה עדיין לא נעשה מחקר. למעשה, ההליך הנכון שהיה צריך להיעשות היה ביצוע  מחקרים לפני מתן הרישיון לשילוב ממתיקים שונים במוצרי מזון. אך הדבר, כאמור, לא נעשה.\nקיימת מחלוקת בין החוקרים לגבי בטיחותם של הממתיקים השונים. לגבי הממתיקים המאושרים לשימוש על ידי ה-FDA, נראה כי עבור מרבית האוכלוסייה אין חשש לפגיעה בריאותית בכמויות שנצרכות בדרך כלל,\nגם על ידי אותם אנשים שצורכים כמויות גדולות יותר. בכל מקרה, חשוב לזכור שהכמויות המקובלות לצריכה נקבעו בניסויים שנעשו בחיות מעבדה, וכדי לקבוע את בטיחותם של הממתיקים השונים יש צורך בניסויים לאורך זמן בבני אדם, שלא נעשו מעולם.\nכמו בכל דבר אחר גם לגבי הממתיקים המלאכותיים חשוב לבדוק את התועלת מול הסיכונים האפשריים, בהשוואה לסיכונים שבצריכת סוכר. כדאי לדעת כי אם אתם משתמשים בממתיקים המלאכותיים על מנת לחסוך בצריכת האנרגיה ולהגביל את צריכת הסוכר, לא בטוח שזה אכן קורה בפועל מאחר ויש כאלו המפצים את הגוף על ידי צריכה גבוהה יותר של אנרגיה ממקורות מזון אחרים.\nלכן, כדי לשמור על בריאות טובה יש להשתמש במתינות בממתיקים מלאכותיים במסגרת תזונה נבונה, מגוונת ומאוזנת."}
{"article_id": "0,7340,L-2975438,00.html", "header_title": "החלטתם להיות צמחונים? כך תעשו זאת נכון", "full_text": "חלקכם בוודאי ירימו גבה כשישמעו את צירוף המילים \"דיאטה\" ו\"צמחונות\". מה, להיות צמחוני זה לא כשלעצמו סוג של דיאטה? אז זהו, שלא. גם צמחונים יכולים לסבול מעודף משקל, ולעומתם גם קרניבורים מלידה יכולים למצוא את עצמם בדיאטה הזאת בהוראת רופאיהם.\n3-4 מנות לאישה\n4-6 מנות לגבר\n*בחרו מכל קבוצת מזון את המנה או המנות המועדפות עליכם, והרכיבו לכם תפריט דיאטטי יומי אישי\nהדג מכיל, כאמור, חומצות שומן כמו אומגה 3 (הידועה כבעלת השפעה מיטיבה על המוח והלב וכן מסייעת בשיפור רמת הריכוז), חלבון, ויטמין B12 וברזל.\nהן עתירות בחלבון ובפחמימות ולכן משמשות גם חלופה ללחם ולדגנים. בנוסף הן עשירות בסיבים תזונתיים מסיסים, הממתנים את העליות ברמת הסוכר והכולסטרול בדם. הן דלות שומן ומהוות מקור חשוב לוויטמינים מקבוצת B. למרבית הקטניות נדרש זמן השריה הנע בין 12-4 שעות לפני הבישול.\nפולי הסויה שייכים למשפחת הקטניות, אך הם מהווים חלופה צמחונית ותיקה בפני עצמה. פולי סויה יבשים יש להשרות לפני הבישול, להרתיח במשך שעה\nולבשל במשך שלוש שעות נוספות. אפשרויות ידידותיות יותר הן טופו, טמפה ומיסו."}
{"article_id": "0,7340,L-4443196,00.html", "header_title": "הסוד שיהפוך אתכם להורים מאושרים באמת", "full_text": "יש הורים שרואים עליהם שזה \"בא להם טבעי\", הם פשוט \"נולדו לזה\". הם לא רק אומרים שהם נהנים מההורות שלהם, באמת רואים עליהם! מה הסוד של ההורים האלה, ולמה יש הורים שלא משנה אם הם יאמרו שהכל סבבה, רואים עליהם שכל מה שהם רוצים זה ששמישהו יוציא אותם מהסרט הזה?\nאם נשאל בעצת המומחים בסוגייה איך להיות הורים מאושרים, או לפחות איך ליהנות יותר מההורות, נקבל כל מיני תשובות שעיקרן \"מה לעשות\". למשל: תמצאו זמן איכות עם הילדים שלכם. רצוי עם כל אחד בנפרד. תשחקו איתם בקוביות, תרכיבו איתם פאזלים. תמצאו פעילות גופנית משותפת שכולם אוהבים, למשל רכיבה על אופניים. תמצאו תחביב משותף, כמו קרמיקה או בניית טיסנים.\nהכל טוב ויפה ואפילו די נכון, אבל לא תתקשו למצוא את ההורים שיורדים לגן השעשועים כי \"ככה אמרו להם שצריך לבלות זמן איכות עם הילדים\", והם שקועים באייפון וסופרים את הדקות עד שעולים הביתה, או את ההורים שיושבים עם הילדים שלהם לעשות יצירה כשהם בעצם שונאים גזירות והדבקות. אז אמנם אפשר וצריך לעשות (doing), אבל הרבה יותר חשוב להיות (being).\nאומרים שמחשבה יוצרת מציאות, וזו לא סתם אמירה. התיאוריה של מודל אפר\"ת אומרת בקצרה כי מה שאנחנו חושבים על מצב מסויים (מחשבה), יוצר את\nלהביא ילד זה המעשה הכי אגואיסטי שיש. הרי אנחנו בחרנו להביא ילדים לעולם, לא הם בחרו לבוא אליו, נכון? הורים מאושרים זוכרים שהורות זו בחירה שהם עשו - קודם כל ובעיקר עבור עצמם. זו הרגשה עילאית, כמעט אלוהית, ליצור אדם, לא? והרי בכל רגע אפשר לשאול את עצמנו: \"האם למרות כל הקושי, היינו בוחרים אחרת?\". רוב האנשים שאני מכירה לא מתחרטים על הבחירה הזו, אך יש אנשים שמתחרטים שלא עשו אותה כשכבר מאוחר מדי.\nהורים מאושרים הם בדרך כלל אנשים אופטימיים, שמסתכלים על מה שיש ולא על מה שאין, ומודים על כך. אפשר להודות לאלוהים, לבן/בת הזוג, לרופא, לתורם הזרע או לכל מי שעזר לנו להביא את ילדינו לעולם, וגם להורים שלנו, שבלעדיהם לא היינו מגיעים עד הלום. אני גם נוהגת להודות לילדים שלי על שבחרו בי להיות אמא שלהם.\nהאתגרים שמזמנת ההורות (וכל הורות מזמנת אתגרים) וההתמודדות עם אותם אתגרים, מאפשרים לנו לראות אילו יכולות, כוחות, עוצמות וחוזקות טמונות בנו. אם רק נבחר לראות אותם, כמובן. יכולות אלה מחזקות את הביטחון שלנו בעצמנו. כוחות שלא היינו יכולים לגלות בסיטואציות אחרות, אך בהחלט יכולות לשרת אותנו במצבים אחרים בחיים, בבחינת \"אם עברנו את זה, נוכל לאתגרים הבאים\". הורות שמה את החיים בפרופורציה.\nאת לא צריכה להיות אמא במשרה מלאה ואתה לא צריך להיות אבא בחופשת לידה כדי להרגיש שהורות היא חלק מההגשמה העצמית שלכם. כששאלתי חברות, נשות קריירה בכירות, מה הסוד שלהן להורות מאושרת, הן השיבו שלמרות הקריירה המשגשגת, התפקיד הבכיר, השכר וההטבות - ההורות היא הקריירה האמיתית שלהן. ובציטוט ישיר של מנהלת כספים בכירה: \"האושר בהצלחה של הילדים גדול לעין שיעור מהאושר מסגירת עסקה של מיליונים\".\nהבעיה בליהנות מההורות היא שיש הרבה יועצים שלכאורה יודעים הרבה יותר טוב מאיתנו מה \"צריך לעשות עם הילדים\". אז במיוחד בשעות הפנאי, אחרי שכל הצריך והתקתוק מאחוריכם (או לפניכם), תעשו עם הילדים דברים שעושים לכם טוב. דברים שתרגישו בהם עצמכם. למשל, רבים מחובבי המוזיקה שאני מכירה לוקחים את ילדיהם להופעות. חשוב להעביר לילד את האני שלכם, לא פחות מאת ההורה שאתם, להמשיך ליהנות מהחיים ולא להרגיש ש\"הקרבתם\" בשבילם. הילדים קולטים את הקורבניות הזו ולא צומחים ממנה.\nקודם כל לעצמנו, וכבר דיברנו על המתנה הגדולה להיות הורים. הורות היא גם נתינה אינסופית לילדינו, כי תפקיד ההורה שלקחנו על עצמנו הוא לכל החיים. הנתינה מלמדת גם את הילדים לתת מעצמם את הקסם הייחודי שהם באו איתו לעולם. כשאנחנו נותנים לילד את האהבה שלנו ומקבלים בחזרה (החל מהחיוך הראשון של התינוק, דרך ה\"אמא אני אוהב אותך\" של הילד, עד החייל שחוזר הביתה לאוכל של אמא וכן הלאה) - אין אושר גדול מזה.\nהורים מאושרים מקבלים את הילדים שלהם כמו שהם, לא מנסים לשנות אותם (שזה לא כמו לחנך, כן?), לא מעמיסים הררי ציפיות על הילדים ולא מנסים להגשים את עצמם דרכם. \"הורה מאושר הוא הורה שמוכן לקבל את ילדו כמו שהוא\", אומר האבא הפרטי שלי. ילדים הרבה פעמים מחזירים לנו כמראה גם את התכונות שאנחנו פחות אוהבים בעצמנו ובבן זוגנו. לכן חשוב לזכור שכמו שאנחנו לא מושלמים - גם הילדים שלנו לא. ואי אפשר להפוך אותם לכאלה. לא בעזרת מומחים למיניהם ולא בעזרת כדורי קסם כלשהם.\nבואו נודה על האמת, ייסורי מצפון לא מביאים אותנו למקומות טובים. גם אם הם גורמים לנו לעשות משהו, זה לא בלב שלם ולא עם מוטיבציה גבוהה ואנרגיות טובות. אחת האמהות המאושרות שאני מכירה מקדישה הרבה לעצמה, לקריירה שלה ולזוגיות שלה - וגם לילדים שלה, בלי ייסורי מצפון ורגשות אשם באף אחד מהתחומים. כי בכל מקום שהיא נמצאת היא מרגישה הכי שלמה, ולא חושבת למה היא לא במקום האחר. קל להגיד וקשה ליישם, בתור \"פולנייה\" אני יודעת היטב. אז מה עושים כשרגשות האשם בכל זאת צצים? מודעים לכך שהם אלה שמפעילים אותנו באותו רגע, ואומרים להם יפה ובנימוס \"עופו מכאן!\".\nכמו שיש לנו חזון בקריירה לאיזה תפקיד אנחנו רוצים להגיע, או במגורים - באיזה בית או באיזו עיר אנחנו רוצים לגור, כך גם בהורות. גם אם עדיין לא ניסחתם לעצמכם חזון, לא מאוחר. שבו עם עצמכם (ורצוי עם הפרטנר להורות) וחשבו: אילו אנשים היינו רוצים שייצאו מהמשפחה הזו? ואין הכוונה לעורך דין/ רופא/ מהנדס. אלא לאילו בני אדם אתם רוצים שיהיו: עצמאים, אחראים, חופשיים, סקרנים, פטריוטים, נדיבים, מכבדים - כל משפחה והערכים שלה. ייתכן שאתם כבר מתווים את הדרך גם בלי לנסח אותה במילים, אבל ייתכן שאיפשהו בדרך איבדתם חלק מהערכים שחשובים לכם, ולכן אינכם מאושרים?"}
{"article_id": "0,7340,L-4041869,00.html", "header_title": "ניגוב בריא: 7 דברים לבדוק בקניית חומוס תעשייתי", "full_text": "פעולת \"הניגוב\" היא כמעט ספורט לאומי: עם פיתה, לאפה, לחם טרי, כדור פלאפל, עם המזלג ולצד ארוחה או במקומה.\nחומוס תעשייתי זה כבר סיפור אחר, כי מלבד חומרי הבסיס להכנתו יש שימוש בחומרים נוספים לשם הארכת חיי המדף והוזלת עלויות. אך גם בין קופסאות החומוס התעשייתי יש כאלה שערכם התזונתי טוב יותר מאחרים. איך יודעים? פשוט קוראים את התווית המופיעה על גב הקופסה.\nרצוי שהחומוס יורכב ברובו מגרגירי חומוס מבושלים. רק בחלק מהחברות מופיע פירוט של אחוז גרגרי החומוס, וככל שאחוז זה גבוה יותר, זה טוב יותר!\nרצוי שרוב השומן בחומוס יגיע מטחינה ועדיף מטחינה משומשום מלא. טחינה משומשום מלא מיוצרת מגרגרי השומשום עם קליפתם ולכן היא עשירה יותר בסיבים, בברזל ובסידן מטחינה רגילה.\nלרוב חלק מהשומן בחומוס התעשייתי יגיע משמן. העדיפו שזה יהיה שמן קנולה ולא שמן סויה (שמכונה בדרך כלל \"שמן צמחי\"). שמן קנולה מכיל יותר חומצות שומן חד בלתי רוויות, עשיר באומגה 3 ונחשב בריא יותר.\nבחלק ממוצרי החומוס התעשייתי יש אחוזי שומן גבוהים בגלל שימוש יותר בשמן ופחות בגרגרי חומוס. רצוי שאחוז השומן יהיה 20% בקירוב (אחוז השומן מבוטא על ידי הערך של כמות השומנים ל־100 גרם מוצר).\nבחומוס התעשייתי יופיעו תמיד חומרי שימור (לכן העדיפות תהיה תמיד לחומוס ביתי או לזה שנקנה בחומוסייה מוכרת). חומר השימור שלרוב משתמשים בו הוא פוטסיום סורבט (E202). החומר עלול לגרום לתגובות אלרגיות לרגישים לכך. באיחוד האירופי הוחלט שמעבר לכמות של 25 מ\"ג/ק\"ג משקל גוף הוא עלול לפגוע בבריאות, ובישראל מותר השימוש בו עד 2 גרם לק\"ג של חטיפים, גבינות ומאפים.\nככל שרשימת הרכיבים קצרה יותר, המוצר פחות מעובד וקרוב יותר למוצרי הבסיס.\nהמלח הוא בדרך כלל מרכיב משמעותי בחומוס התעשייתי. הוא גם משפר טעם וגם משמש כדרך נוספת לשימור. רצוי שכמותו תהיה מינימלית.\nהשוואה אקראית בין מוצרי חומוס תעשייתיים וחומוס ביתי:\nE202 (פוטסיון סורבט)\nE500 (סודיום ביקרבונט)\nE202\nE500\nחומרים משמרים: E211, E202\nחומרים מייצבים:\nE1414, E412\n1/2 2 כוסות גרגרי חומוס, מושרים במים למשך הלילה (אפשר לזרז תהליכים על ידי שימוש בגרגרי חומוס מוקפאים שזמן הכנתם קצר יותר).\n1 כוס טחינה גולמית משומשום מלא\n3 שיני שום גדולות, קלופות וקצוצות\nקורט מלח\nכמון טחון\n3 כפות מיץ לימון\n1. מבשלים את גרגרי החומוס המושרים במשך כשעה וחצי־שעתיים (עד שהם רכים).\n2. מוציאים 1/2 2 כוסות גרגרי חומוס מוכנים מהסיר אל מעבד מזון ושומרים את נוזלי הבישול בצד.\n3. מוסיפים למעבד המזון את הטחינה, 1 כוס ממי הבישול או מים רגילים, קורט מלח, כמון, שום ולימון.\n4. מרסקים במעבד המזון עד שכל הגרגרים נטחנו ונוצרה עיסה אחידה. טועמים ומוסיפים מים אם רוצים עיסה חלקה יותר.\n5. בהגשה רצוי להוסיף שמן זית, כמון ופטרוזיליה.\n6. מאחסנים במקרר (נשמר במשך כמה ימים)."}
{"article_id": "0,7340,L-4406288,00.html", "header_title": "זה אפשרי: ללמד ילדים לקרוא לפני גיל 4", "full_text": "בכל ההיסטוריה האנושית לא נולד עדיין המדען שסקרנותו תעלה על סקרנותם של ילדים בין הגילים שנה וחצי וארבע. אנו, המבוגרים, פירשנו בטעות את סקרנותם כחוסר יכולת להתרכז.\nלא תמיד אנחנו מבינים את מעשיהם של ילדינו. ראשית, מפני שהרבה מאוד מבוגרים משתמשים בשני מושגים שונים מאוד כאילו היו זהים: ללמוד ולהקנות השכלה. במקרים רבים ההתייחסות לשני התהליכים הללו היא כאל תהליך אחד ואנו סבורים שמכיוון שהקניית ההשכלה הפורמלית מתחילה בגיל שש, גם תהליכי הלימוד החשובים מתחילים בגיל זה.\nטענה זו רחוקה מאוד מן האמת. האמת היא שהילד מתחיל ללמוד מיד עם לידתו. כשהוא מגיע לגיל שש ומתחיל את לימודיו בבית הספר הוא כבר צבר כמות גדולה מאוד של ידע, אולי יותר ממה שילמד בהמשך חייו.\nכשילד מגיע לגיל שש הוא כבר יודע את רוב העובדות הבסיסיות לגבי עצמו ולגבי משפחתו, ועוד שפע רב של דברים שאי אפשר אפילו למנותם. חשוב עוד יותר, הוא למד שפה אחת שלמה ולעתים אף יותר משפה אחת (הסיכויים ללמוד ולשלוט בצורה מלאה בשפה נוספת פוחתים לאחר גיל שש).\nואת כל זה הוא למד עוד לפני שהגיע לבית הספר וראה כיצד נראית כיתת לימוד.\nתהליך הלמידה בשנים הראשונות הללו מהיר מאוד, למעט מקרים שבהם אנו מכשילים את הילד או מונעים ממנו את הלמידה. אם אנחנו מעריכים את תהליכי הלמידה שלו ומעודדים אותם, קצב הלימוד שלו יהיה מדהים במהירותו. לילד הקטן יש רצון בוער ובלתי נדלה ללמוד.\nאנחנו יכולים להפחית את רצונו של הילד ללמוד על ידי הגבלת החוויות שהוא ייחשף אליהן. לרוע המזל עשינו זאת באופן אוניברסלי כשהמעטנו בהערכתנו את היכולות שלו ללמוד.\nאנחנו יכולים להגביר את הלמידה שלו באופן ניכר אם רק נסיר את ההגבלות הפיזיות הרבות שהטלנו עליו. אנחנו יכולים להגדיל מאוד את הידע שהוא סופג ולחזק את הפוטנציאל שלו אם נביע את הערכתנו ליכולותיו המופלאות ללמוד, ניתן לו שפע של הזדמנויות ונעודד אותו ללמוד.\nבמהלך ההיסטוריה היו כמה מקרים של אנשים שלימדו את ילדיהם הקטנים לקרוא ולעשות דברים מתקדמים נוספים באמצעות עידוד והבעת הערכה. בכל המקרים שהצלחנו למצוא, התוצאות היו מדהימות והילדים שלמדו היו מאושרים, בעלי אינטליגנציה גבוהה במיוחד וכישורים חברתיים מצויינים. מדובר בילדים רגילים שהוריהם החליטו לחשוף אותם לידע רחב במיוחד בגיל צעיר מאוד.\nברגע שמבוגר שאוהב ילדים מתחיל להבין את מעשיו של הילד, הוא תוהה כיצד ייתכן שלא שם לב לכך מלכתחילה. הביטו בתשומת לב בבן השנה וחצי ושימו לב מה הוא עושה. הוא רוצה ללמוד על המנורה ועל כוס הקפה שעל השולחן, על השקע החשמלי, ועל העיתון ועל כל מה שנמצא באותה עת בחדר - ולכן הוא מפיל את המנורה, שופך את ספל הקפה, מנסה להכניס את אצבעותיו לתוך השקע החשמלי וקורע את העיתון. הוא לומד כל הזמן וברור מאליו שפעולותיו אלה אינן מסבות לנו נחת.\nבמקרים רבים כאלה אנחנו מסיקים שהוא היפראקטיבי ואינו מסוגל להתרכז או לשים לב. אולם האמת הפשוטה היא שהוא שם לב, הוא מתרכז בכל הדברים שמעניינים אותו. הוא ערני ומנסה בכל הדרכים האפשריות ללמוד על העולם שסביבו. הוא רואה, שומע, מרגיש, מריח וטועם. רק באמצעות חמשת החושים - חמשת השבילים אל המוח - אפשר באמת ללמוד, והילד משתמש בכולם.\nהוא לא ירצה לצאת מהחדר לפני שיצליח לספוג באמצעות כל החושים את כל החפצים שבחדר. הוא עושה את כל המאמצים כדי ללמוד, ומובן שאנחנו עושים את כל המאמצים לעצור אותו מכיוון שתהליך הלמידה שלו יקר מדי ומפריע מדי.\nאנחנו, ההורים, המצאנו כמה שיטות כדי להתמודד עם הסקרנות של הילד הצעיר, ולצערי הרב רוב השיטות הללו פוגעות בלמידה שלו.\nהשיטה הראשונה היא לתת לילד משהו שיוכל לשחק איתו אך לא לשבור אותו. פירושו של דבר שהילד יקבל רעשן קטן כדי שיוכל לשחק איתו. ייתכן שזה יהיה\nלאחר שגילה את כל מה שרצה לדעת על הצעצוע, הילד מניח אותו ומפנה את תשומת לבו לקופסה שבה היה הצעצוע. בעיניו, הקופסה מעניינת לא פחות, והוא מתחיל ללמוד את מה שאפשר אודותיה. זאת הסיבה שכדאי לקנות צעצועים בקופסאות. גם התהליך הזה צפוי להימשך כ-90 שניות. במקרים רבים יגלה הילד התעניינות גדולה יותר בקופסה מאשר בצעצוע. מכיוון שמרשים לו להרוס את הקופסה, הוא יכול ללמוד גם כיצד היא בנויה. זהו יתרון חשוב של הקופסה על פני הצעצוע. מכיוון שהצעצועים של היום אינם שבירים, יכולתו ללמוד יותר על הצעצוע, ממילא מוגבלת.\nלפיכך, נראה שצעצוע בתוך קופסה עשוי להכפיל את טווח הקשב והריכוז של הילד. אך האם באמת הרחבנו את טווח הקשב והריכוז או שמא רק נתנו לו יותר חומר לימוד? התשובה השנייה היא הנכונה. בקצרה, המסקנה המתבקשת כאן היא שטווח הקשב של הילד קשור קשר ישיר לכמות החומר שהוא יכול ללמוד, ואל לנו לחשוב שהילד איננו מסוגל למקד את תשומת לבו אלא לזמן קצר בלבד.\nהשיטה השנייה להתמודד עם ניסיונות הילד ללמוד היא האסכולה שדוגלת בהגבלת תנועותיו של הילד - החזקתו בלול. הלול הוא מקום צר ומגביל. לפיכך, כדאי שנהיה כנים עם עצמנו ולא נאמר שאנחנו קונים לול לילד, כי האמת היא שאנחנו קונים את הלול בשבילנו.\nמעטים ההורים שמבינים את הנזק האמיתי של הלול. הלול מגביל את יכולתו של הילד ללמוד אודות העולם, וזה ברור, אבל בנוסף לכך הוא מגביל את הצמיחה הנוירולוגית של הילד מכיוון שהוא מגביל את יכולתו לזחול, תהליך שכבר הוכחה חשיבותו הרבה לצמיחה נורמלית. עקב כך, הלול גם מגביל את ראייתו, את כישוריו הגופניים, את תיאום העין-יד ועוד דברים רבים נוספים.\nאנחנו, ההורים, שכנענו את עצמנו שאנו קונים את הלול כדי להגן על הילדים מפגיעה, מנפילה, מבליעת דברים מסוכנים וכדומה. אך האמת היא שאנחנו מכניסים אותו ללול כדי שלא נצטרך להגן ולהשגיח עליו בעצמנו.\nמן האמור לעיל אפשר רק להבין שאיננו מכבדים מספיק את הרצון של הילד ללמוד, חרף כל הרמזים שהוא נותן לנו על רצונו הנואש ללמוד כל מה שהוא יכול, וכמה שיותר מהר.\nבין גיל תשעה חודשים לגיל ארבע היכולת לספוג ידע היא עצומה והרצון ללמוד הוא החזק ביותר. ודווקא בתקופה זו אנחנו שומרים על הילד ומוודאים שיהיה תמיד נקי, בריא ובטוח מן העולם הסובב אותו, אך גם שמים אותו בריק לימודי.\nזה קצת אירוני שכשהילד יתבגר ננזוף בו ונאמר כמה טיפשי שהוא איננו רוצה ללמוד פיזיקה, אסטרונומיה וביולוגיה. בוודאי נאמר לו אז שלמידה היא הדבר החשוב ביותר בחיים, וזה ללא ספק נכון.\nעם זאת, התעלמנו מן הצד השני של המטבע. למידה היא המשחק הנפלא והמהנה ביותר."}
{"article_id": "0,7340,L-4450103,00.html", "header_title": "מי אמר שצריך להתקלח כל יום?", "full_text": "אמרה אחת מאיתנו בערב האמהות הקבוע שלנו, כאילו זה הדבר הכי ברור בעולם. כמה מאיתנו הביטו אחת בשנייה, ותהו בשקט-בשקט, כאילו עשו משהו ממש לא בסדר עד עכשיו: \"ילדים חייבים לאכול כל יום בשר?\". \"כן, ברור! אחרת איך הם יגדלו?\", היא בכלל לא הבינה על מה התהייה, מה לא ברור פה, זו האקסיומה הכי בסיסית בעולם: ילדים. חייבים. לאכול. כל. יום. בשר.\nזה קורה לנו לא מעט פעמים: אנחנו בטוחים שאנחנו יודעים את האמת המוחלטת, את הדבר הנכון, כי אין אפשרות אחרת, כי ככה זה העולם - ואז אנחנו פוגשים מישהו שאצלו זה ממש לא ככה. והוא בכל זאת מצליח לגדל ילדים. או שזה בן הזוג שלנו, שאין לו מושג למה זה \"ככה\" - כי אצלו זה ממש \"לא ככה\".\nאיך זה קורה? כל אחד מאיתנו מגיע לבגרות עם אמיתיות (פרדיגמות) שדרכן הוא מבין את העולם. את רובן פיתחנו לעצמנו מתוך חוויות בילדות המוקדמת, והאמיתיות האלה עוזרות לנו להבין את העולם - איך נכון ואיך לא נכון לנהוג בו. אבל לפעמים, בשלב מסוים, הן מתחילות להפריע לנו בחיים. בעיקר כשהן פוגשות את המציאות. איך תזהו אותן? הן כוללות בדרך כלל את המילים \"אף פעם\", \"אסור\", \"תמיד\", \"חייבים\", \"מוכרחים\", \"צריך\" וכו'.\nהנה כמה אמיתיות כאלה - אתם מוזמנים להקיף בעיגול, לסמן באיקס, לשים סימן שאלה או לדלג בהנאה. כל הדרכים מתאימות, כי כל אמת היא כזו רק אצל מי שמחזיק בה:\nברור, לא? אז זהו, שלא חייבים. אפשר, רצוי וכדאי לשבת עם הילד. אם יש בנמצא גם שיעורי בית זה יופי, אבל אפשר לשבת איתו גם על פאזל, על תשבץ או על כוס קפה. שיעורי בית הם באחריות הילד, לא באחריות ההורה. אפשר לעזור לו לפתח את האחריות הזו, אבל לא רצוי לקחת אותה ממנו.\nוהמהדרין יאמרו: ילדים חייבים ללכת לפחות לחוג ספורט אחד. חוגים מפתחים את החשיבה, את הכישורים החברתיים,\nאתם מגיעים הביתה סחוטים מהעבודה, אבל נגררים בעל כורחם לגן הציבורי, לארח חמישה זאטוטים מגן או להתנחל אחר צהריים שלם אצל אמא שאין לכם שום דבר במשותף איתה - כי הילדים הרי חייבים להיפגש עם ילדים אחרים כל יום אחר הצהריים. אז נכון שפיתוח כישורים חברתיים זה חשוב, אפילו חשוב מאוד. אבל אל תשכחו שהם נמצאים בחברת ילדים אחרים יום שלם, ולרוב היום הזה ארוך מאוד. ולפעמים גם הם רוצים בחמש אחרי הצהריים רק לרבוץ על הספה ולבהות במסך לשעה, לעשות ריסטרט למוח. תודו שלרוב גם אתם רוצים רק את זה.\nבהשאלה מהמוטו הקיבוצי, גם בבית כל אחד נותן על פי יכולתו ומקבל על פי צרכיו. ילד בן שש לא צריך מה שילדה בת ארבע צריכה, ואפילו זוג תאומים בני אותו מין ואותו גיל לא צריכים הכל שווה. חשוב לראות כל ילד על הצרכים הייחודיים שלו.\nמשפט קלאסי של ההורים של פעם (והמהדרין: מי תתחתן איתך אם לא תלמד?!), שקשה למצוא הורה עדכני שלא שמע את עצמו אומר את זה לילד שלו, למרות שנשבע שאף פעם לא. נכון שידע זה כוח ושחשוב ללמוד, אבל היום כבר ידוע שיש הרבה ילדים שמערכת החינוך הקונבנציונלית אינה מתאימה להם, ואי ההתאמה הזו אינה מורידה מערכם כהוא זה. וגם, כולנו שמענו על מספיק אנשים שהצליחו בלי ללמוד. אין דרך כזו ערובה להצלחה ואין הדרך השנייה ערובה לכישלון, אך ההתניה הכל כך הדוקה הזו - בעייתית.\nברור שהתינוק שהרגע הגיח לעולם יידע להבחין בין חדר שנקנה לפני שבועיים בחנות יוקרה לבין מיטה שעברה אליו מאחותו, שידה שהגיעה מבת דודתו ובגדים שהתקבלו מהבת של השכנים... גם אם זה ממש כיף לקנות הכל חדש, זו הוצאה מטורפת ולא תמיד מצדיקה את עצמה: שהרי הבגדים נעשים קטנים ברגע, שידת ההחתלה כבר פחות רלוונטית מרגע שהתינוק מתהפך, והמיטה מתקפלת ועולה לבוידעם אחרי שנתיים. אז לפני שקונים לתינוק הכל חדש כי \"חייבים\", כדאי להוסיף את השיקול הכלכלי לשיקול הרגשי.\nמכירים את זה שאתם קובעים להיפגש עם חברים והם אומרים \"מצטערים, זו בדיוק שעת השינה של התינוק, אז לא נוכל להיפגש\"? זה נחמד להרגיל תינוק ללכת לישון בשעה קבועה, אבל זה לא אקוטי ובל יעבור לקביעת סדר יומו מעכשיו ועד עולם. זה גם בסדר לגלות מעט גמישות ולהרגיל את התינוק לישון בתנאים שונים של מקום, רעש, טמפרטורה וכו'. הוא יצטרך ללמוד מתישהו את העובדה שלא כל העולם מתיישר לפי השעון שלו.\nצריך לכבס את בגדי התינוקות בנפרד.\nלא מוציאים תינוק מהבית לפני גיל חודש.\nחייבים לקלח את התינוק/הילד כל יום.\nחייבים לשתות משהו לפני שיוצאים מהבית.\nחייבים ללבוש סוודר כשקר.\nאסור ללכת יחפים בבית.\nבנות צריכות ללבוש שמלות ולשחק בבובות, לא לשחק כדורגל.\nאסור לשתות חלב כשמשתעלים.\nואתם מוזמנים להוסיף את השפע ששמעתם בשנים האחרונות, מאנשים שהתפלאו שאתם נוהגים כך ולא אחרת, או להיפך."}
{"article_id": "0,7340,L-3617261,00.html", "header_title": "זהירות: גם מעט קפה בהריון - פוגם בעובר", "full_text": "מחקר חדש רחב היקף מצא כי די בשתיה של כוס קפה אחת ליום, כדי להגביר משמעותית את הסיכון ללידת תינוק במשקל נמוך. אבל הסכנה לא\nרק בקפה: מהמחקר עלה כי גם מקורות אחרים של קפאין ובהם תה, קולה ושוקולד פוגעים בגדילת העובר. ממצאי המחקר החדש פורסמו בגליון החדש של כתב העת הרפואי\n.\nבמחקר בדקו חוקרים מאוניברסיטת ליססטר 2,645 נשים שגילן הממוצע 30, במהלך השבוע ה-8 עד ה-12 להריונן. הנשים דיווחו על צריכת קפה ממוצעת של 159 מיליגרמים ליום. ממוצע זה נמוך מההמלצות המקובלות לפיהן אין לצרוך מעל ל-200 מיליגרמים של קפאין ביממה במהלך ההריון.\nמהמחקר עלה כי הסיכון ללידת תינוק במשקל לידה נמוך עלה ב-50 אחוז אצל נשים שצרכו 200 עד 299 מיליגרמים של קפאין ביממה השווים לכ-2 עד 3 כוסות קפה. נשים שצרכו 100 עד 199 מיליגרמים של קפה, היו בסיכון גבוה ב-20 אחוז ללידה במשקל נמוך, בהשוואה לנשים ששתו פחות מ-100 מיליגרמים ליממה.\n\"צריכת קפאין במהלך ההריון מגבירה את הסיכון לפגיעה בגדילת העובר\", אמר לסוכנויות הידיעות ד\"ר ג'סטין קוניה, ראש צוות החוקרים, \"יהיה זה נכון להמליץ לנשים ההרות להפחית את צריכת הקפאין כבר במהלך נסיונות הכניסה להריון.\nאין בידינו המלצה על הכמות המינימלית המותרת. ברור שאי אפשר לאסור לחלוטין את צריכת הקפאין אך מומלץ להגביל את הכמות למינימום האפשרי\".\nהשפעת הקפאין על ההריון נחקרה כבר בעבר. אחד המחקרים האחרונים פורסם בינואר השנה על-ידי חוקרים אמריקנים שמצאו כי נשים בהריון ששתו שתי כוסות קפה ליום או יותר,\n,\n\t בהשוואה לנשים הרות שנמנעו משתיית קפה בהריון."}
{"article_id": "0,7340,L-3948619,00.html", "header_title": "מיהי מלכת הכיתה ואיך זוכים בתואר?", "full_text": "מספיק לצפות בשלל תכניות הריאליטי \"האח הגדול\" או \"הישרדות\" כדי להבין שריבוד חברתי יהיה בכל קבוצה וכך גם בחברת הילדים. \"זהו תהליך טבעי שמושפע מהמון גורמים: מיופי חיצוני, יכולות ספורטיביות, הישגים לימודיים, מעמד סוציואקונומי, יכולות חברתיות ואינטלגנציה רגשית, אומר ד\"ר ארז מילר, פסיכולוג חינוכי ומרצה בכיר במכללה האקדמית לחינוך אחוה.\nבקבוצות הגיל הקטנות מוכתרים למלך או מלכת הגן ילדים יפים שיש להם צעצועים נחשקים וכאלה ש\"קראו את ספר ההישרדות החברתי: הם יודעים להניע, לעשות מניפולציות, להוביל ולהלהיב את הילדים האחרים\", אומר ד\"ר מילר.\nככל שעולים בקבוצת הגיל נכנסים קריטריונים חדשים להמלכת המלכים בכיתה: הישגים ספורטיבים למשל, שמקבלים משנה תוקף בקרב הבנים \"ורצוי גם הישגים בכדורגל ולא סתם שחיין מצטיין\", הוא מסביר. \"כי את הבריכה אי אפשר להביא להפסקה, אבל אפשר בהחלט להפגין את כישורי משחק הכדורגל\".\nברור שאין די ביכולות ספורטיביות. כל מלך או מלכת כיתה מצטיינים גם ביכולות מנהיגות חברתית. \"המחקרים מראים שיש קביעות: ילדים שהיו דומיננטים ומנהיגים בגן, ימשיכו לכהן בתפקידים האלה גם בבית הספר ובכיתות הגבוהות. בשלבים האלה נכנסים משתנים נוספים, כמו סימני התבגרות מיניים וגובה אצל הבנים. שניהם, כך הוא מסביר, משפיעים על מעמד חברתי בתוך חברת המתבגרים. דווקא הצלחה בלימודים היא קריטריון פחות משמעותי. הילדים מחפשים למנהיג ילד שהוא יוזם, מעז ומשיג גבולות. לאו דווקא תלמיד מצטיין\".\nכל מי שצופה בחברת הילדים בכל גיל יודע שמסביב למלך או מלכת הכיתה מסתובבת עדת מעריצים. ד\"ר מילר קורא להם \"הגרופיס\". \"הם רוצים ליהנות ממעמד חברתי גבוה, הם אופורטוניסטים והם מסכימים להיות כפופים, העיקר להיות קרובים לצלחת. במקרים של מנהיגות שלילית או של ניצול, הם יעשו זאת מתוך פחד מדחייה או מחרם.\nד\"ר מילר מציע להורים שדואגים מהמעמד החברתי של ילדיהם לבדוק איתם מיהו חבר. \"אני שואל את הילדים מה זה חבר, מה זה חבר טוב ורק אחרי שהם נותנים תשובות, אני מציע להם לבדוק מי בסביבתם החברתית נופל לקטגוריה הזו. אני מציע לבדוק יחד עם הילדים האם הם נמצאים בקשרי חברות שוויוניים עם חבריהם, האם הם מרגישים שהם יכולים להציע ושההצעות שלהם יתקבלו, האם הם Yes man? האם החבר שלהם מאפשר להם להיות בקשרים עם חברים נוספים או שיש קואליציות ואיומים על מנת שלא יעברו 'מחנות'\"."}
{"article_id": "0,7340,L-4091366,00.html", "header_title": "מתכננת הריון? מה חשוב לאכול כדי להכין את הגוף", "full_text": "איכות התזונה שלפני ההתעברות מהווה חלק חיוני בהכנה לקראת הריון. מצבך התזונתי טרם תקופת ההריון ישפיע על בריאותך ועל התפתחות ובריאות עוברך במהלך ההריון. חשוב שתתחילי את ההריון בסטטוס תזונתי תקין וללא חסרים תזונתיים.\nיפה שעה אחת קודם, בעיקר משום שהרבה מההריונות אינם מתוכננים למועד מדויק. לא צריך לחכות לתוצאה החיובית בבדיקת ההריון כדי להתחיל להכין את גופך לאתגר הלא פשוט שמצופה לו.\nמחקרים מראים שיש קשר בין תזונה בריאה ופוריות אצל גברים ואצל נשים. אכילה מזינה לפני ההתעברות עוזרת להבטיח שלעובר תהיה סביבה אופטימלית לגדילה, ומפחיתה את האפשרות למומים מולדים.\nעוד לפני ההריון העריכי את תזונתך ובדקי האם יש לך מספיק רכיבי תזונה כדי לגדל בתוכך עובר במשך תשעה חודשים.\nמצבים מסוימים עלולים לפגוע במאגרי הגוף, כמו מחלה ממושכת, הפרעות אכילה, הריון קודם שהתרחש זמן קצר לפני כן או דיאטות קיצוניות ולא מאוזנות.\nאם את צמחונית, ודאי כי את צורכת מספיק חלבון, אבץ, ברזל, ויטמין B12 ואומגה 3 שמקורם העיקרי מהחי, באמצעות מקורות חלופיים.\nחשוב מאוד להתחיל את ההריון במשקל תקין. יותר ויותר נשים מתחילות את ההריון במשקל עודף ובכך מעלות את הסיכון לסיבוכים בהריון כמו יתר לחץ דם וסוכרת הריון.\nבמידת הצורך קחי את הזמן הנדרש לעשות\nולרזות עוד לפני הכניסה להריון, וכך גם סיכוייך להתעבר יהיו גבוהים יותר. שימי לב שגם תת-משקל עלול לפגוע בפוריות ולהוביל במקרים מסוימים ללידת תינוק במשקל נמוך.\nהערכת משקל מתבצעת על ידי חישוב\n(מדד\n\t מסת גוף), הבודק את היחס בין המשקל לגובה, וכמובן שכל מקרה יש לשקול לגופו.\nאכלי שפע של ירקות בכל ארוחה וגווני בין ירקות טריים למבושלים, מאודים וכו'. הקפידי לאכול לפחות חמש מנות ירק ביום, רצוי מכל מגוון הצבעים.\nאכלי שתיים-שלוש מנות פרי ביום. העדיפי פרי שלם וטרי ולא סחוט, משומר בסירופ או מיובש עם סוכר.\nהעדיפי דגנים מלאים ככל האפשר: לחם מחיטה מלאה, אורז מלא, פסטה, דגני בוקר, תפוחי אדמה, תירס, שיבולת שועל, בורגול, כוסמת, קוסקוס, קינואה וקטניות.\nהעדיפי שומן ממקור צמחי כגון אבוקדו, טחינה, זיתים, אגוזים, שקדים, שמן זית ושמן קנולה, או שומ מהחי כמו בדגים שמנים.\nהימנעי מאכילת מזון מטוגן, חמאה, מרגרינה, מוצרי חלב עתירי שומן או בשר עתיר שומן ומעובד.\nחומצה פולית היא ויטמין מקבוצת B, החיונית להתפתחות תקינה של מוח העובר ושאר מערכות גופו, ו\nכגון סגירת התעלה העצבית, המתרחשת 30-18 ימים לאחר ההתעברות. בשלב זה נשים רבות אינן יודעות עדיין שהן בהריון, לכן יש חשיבות מיוחדת לנטילת חומצה פולית עוד קודם לכן.\nמקורות תזונתיים לחומצה פולית הם ירקות עליים ירוקים, קטניות, דגנים מלאים ופירות הדר. כיוון שמקורות אלה אינם מספקים את הכמות הנדרשת, ההמלצה היא ליטול תוסף.\nלפי המלצת משרד הבריאות, יש לקחת תוסף של 400 מק\"ג חומצה פולית ביום בגיל הפוריות, ובעיקר בשלושת החודשים הקודמים להריון ובשלושת החודשים הראשונים להריון.\nאצל נשים רבות מאגרי הברזל נמוכים בשל המחזור החודשי ודיאטות דלות ברזל. חשוב למלא את מאגרי הברזל ולהכין את גופך לצרכים המוגברים בתקופת ההריון - בהריון קיימת דרישה מוגברת לברזל עקב התפתחות העובר, השליה ועלייה בנפח הדם של האם. חוסר ברזל עלול לגרום לאנמיה ולתופעות כגון עייפות, חולשה, כאבי ראש, קושי בנשימה והאצה בדופק.\nברזל שמקורו מהחי, כמו בשר אדום רזה, הודו, עוף ודגים נספג טוב יותר בגוף. מקורות נוספים לברזל הם קטניות, פירות יבשים, אגוזים ושקדים, טחינה, ירקות ירוקי עלים ומזונות מועשרים כמו דגני בוקר.\nויטמין C מזרז את ספיגת הברזל ממקור צמחי, לכן מומלץ לשלב מזונות עשירים בוויטמין C (פירות הדר, גויאבה, פלפל אדום) בסמוך לנטילת תוסף ברזל או אכילת מזון עשיר בברזל.\nמעכבי ספיגת ברזל הם דגנים מלאים, קטניות, תה, קפה ומוצרי חלב - ולא מומלץ ליטול תוסף ברזל בסמוך לאכילתם.\nמחסור באבץ עלול לגרום לבעיות פוריות אצל גברים ונשים כאחד, כיוון שמינרל זה תורם לייצור זרע וטסטוסטרון אצל גברים ולביוץ ופוריות אצל נשים.\nצריכת האבץ המומלצת היא 8 מ\"ג ביום לנשים שאינן בהריון ו-11 מ\"ג ביום לגברים.\nהמקורות לאבץ הם בעיקר צדפות (מתאים לאוכלי מזון לא כשר, ובכל מקרה לא מומלץ בתקופת ההריון), בשר בקר והודו, עוף, ביצים ומוצרי חלב. אבץ נמצא גם במזונות מהצומח כמו בדגנים מלאים, קטניות ואגוזים, אך מצויה בהם חומצה פיטית המפריעה לספיגתו.\nכחלק מההכנה של הגוף להריון עלייך לדאוג לצריכה מספקת של סידן, אחרת העובר ייקח סידן מהעצמות שלך, מה שעלול להעלות את סיכוייך לחלות באוסטיאופורוזיס בעתיד.\nההמלצה היומית היא 1,000 מ\"ג סידן ביום. מקורות לסידן במזון הם חלב ומוצריו, סרדינים, טחינה, שומשום, שקדים, גרעינים, אגוזים, ברוקולי, כרוב ותאנים יבשות.\nטוקופלזמה גונדי הוא טפיל הנמצא בבשר נא או כזה שלא בושל היטב, בפירות וירקות לא שטופים, באבק, במים ובצואת חתולים. הטפיל גורם למחלה שנקראת טוקסופלזמוזיס, היכולה להזיק לך ולעובר. התפרצות המחלה נמשכת כשבוע, ואם נכנסת להריון בזמן שהטפיל עדיין נמצא בדמך, הוא עלול להגיע לעובר דרך השלייה.\nהסימפטומים של המחלה הם בלוטות נפוחות, חום, כאב ראש וכאבי שרירים. לא כולן חוות את הסימפטומים, כך שאת יכולה לחלות מבלי להיות מודעת לכך. מרבית הרופאים מבצעים בדיקת דם לפני ההריון או בתחילתו לבדיקת נוגדנים למחלה.\nאם את מתכננת להיכנס להריון נקטי משנה זהירות - אכלי רק בשר שבושל היטב, הקפידי לרחוץ ירקות ופירות ותני למישהו אחר לטפל בצואת החתול, או לפחות החליפי מדי יום את החול בארגז שלו כשאת עוטה כפפות ושוטפת ידיים מיד לאחר מכן.\nדגים הם חלק חשוב מתזונה מאוזנת, הם מהווים מקור טוב לחלבונים ולאומגה 3. עם זאת, חלק מהדגים מכילים רמות גבוהות של כספית, היכולה לפגוע במערכת העצבים של העובר. אם הצטברה בדמך כמות גבוהה של כספית עוד טרם ההתעברות, היא עלולה לעבור מאוחר יותר לעובר.\nרוב הדגים המכילים כמות גדולה של כספית לא נכללים בדרך כלל בתפריט הישראלי, כגון דג חרב, קינג מקרל וכריש.\nמומלץ לאכול בשבוע שתי מנות דגים המכילים כמות נמוכה של כספית, כגון סלמון, טונה בהירה (משימורים), שרימפס (לאוכלי לא כשר), זהבון או שפמנון.\nסושי מכיל דג נא, ואם את לא בטוחה שאת בהריון, עדיף להיות זהירים ולהימנע מאכילתו.\nקפאין פוגע בספיגת הברזל והסידן בגוף. אין צורך להימנע משתיית קפה, אך עדיף להמעיט בצריכתו וחשוב לא לעבור את ההמלצה - עד 300 מ\"ג קפאין ביום, שהם כשתיים-שלוש כוסות קפה.\nזכרי שגם תה, שוקולד, קולה ודיאט קולה מכילים קפאין.\nהיוועצי עם הרופא שלך לגבי הצורך בנטילת ויטמינים ומינרלים בתוספים, כדי להעלות את הסבירות שגופך מקבל את כל רכיבי התזונה הדרושים לו. חשוב לבחור בתוסף המתאים לנשים הרות, ובכל מקרה להימנע מנטילת תוספים שלא לצורך וללא אישור רופא. תוספי ויטמינים ומינרלים אינם מהווים תחליף לתזונה בריאה.\nזה הזמן להפסיק לעשן ולהימנע מצריכת אלכוהול. אלכוהול ועישון יכולים לפגוע בניסיון להתעבר, כך שזה הזמן להפסיק את שני ההרגלים. אישה ש\nאו\nבמהלך ההריון מסתכנת בלידת עובר במשקל נמוך ובסיבוכים רפואיים מסוכנים.\nשימי לב, לא נמצאה כמות בטוחה לשתיית אלכוהול בהריון.\nרמת הכושר הגופני שלך לפני ההריון תקבע עד כמה תוכלי להיות פעילה במהלכו.\nהתחילי לבצע פעילות גופנית במשך 60-30 דקות, לפחות שלוש פעמים בשבוע, כדי לשפר את הכושר הגופני, להפחית במשקל או לשמור עליו וגם כדי להפיג מתחים, מה שיעלה את סיכוייך להתעבר.\nלסיכום, בתקופת ההריון הגוף עובר שינויים קיצוניים ומהירים הדורשים הכנה מיוחדת, ודאי כי משקלך תקין, זה הזמן לעבור בדיקות דם מקיפות ולוודא שמצבך הבריאותי והתזונתי טוב, התייחסי לכל הריון כאילו הוא הראשון ותבטיחי לעצמך שאת המרב עשית."}
{"article_id": "0,7340,L-4308893,00.html", "header_title": "\"לא רוצים לשחק איתך!\"; ללמד ילדים לשתף אחרים", "full_text": "בניגוד למה שחושבים, מעטים הילדים שנולדים עם\n,\n\t ואצל רובם מדובר במיומנויות הנרכשות בתהליך שבהחלט אפשר להשפיע עליו ולהקל אותו.\nפיתוח כישורים חברתיים הוא עניין חשוב ביותר שאין להקל בו ראש. לא אחת אני רואה מקרים קיצוניים של ילדים אלימים, ילדים בלי חברים או כאלו המתמודדים עם חרם. בשיחה עם ההורים ניתן לראות שהסימנים נראו כבר בגן, אבל הם חשבו ש\"ככה זה בנים\" או ש\"היא תסתדר\", \"זה יעבור\" ואפילו \"מה שלא הורג מחשל\".\nצריך להבין שבמקרים אלו הזמן העובר ללא התייחסות לסימנים אינו תורם לילד, אלא להפך. הילד יתויג על ידי הילדים האחרים כ\"בעייתי\" והריחוק רק יגדל, שלא לדבר על הפגיעה בביטחונו העצמי והחברתי. הוא אמנם יתחשל ויגדל לומר משפטים כמו \"אני לא צריך אף אחד\", אבל האמת היא שהאדם הוא יצור חברתי מטבעו וכולנו צריכים זה את זה.\nאם לא מתעלמים מסימני המצוקה הראשוניים, ניתן להשתמש בהם כדי ללמוד את הקושי שאיתו מתמודדים הילדים ולתת לכך מענה בכלים פשוטים שישרתו אותם כל החיים.\nברוב הפעמים,\nבין ילדים היא תוצאה של תסכול חברתי, שיכול להימנע בהתייחסות מוקדמת מתאימה. הנה כמה דוגמאות אופייניות לסיטואציות מוכרות בין ילדי הגן. אינטראקציות ראשוניות אלו הן בדיוק המקום הנכון לתת לילדים כלים חברתיים שישרתו אותם גם בהמשך:\nיש המלמדים את ילדיהם שכשמרביצים להם יברחו ויבקשו עזרה ממבוגר, יש המטיפים להחזיר מכה ואחרים דוגלים בשיטת \"תגיד לו שזה לא נעים לך\".\nאני רוצה להציע כלל פשוט: \"בעיקרון אסור להרביץ, אלא אם כן אתה בסכנה\". אין ספק שילד שמשכו לו צעצוע בכוח כועס ומתוסכל, אך הוא אינו בסכנה. מניסיוני, גם ילדים אימפולסיבים עם תגובות אלימות הצליחו למתן אותן עם מתן ההנחיה הזו - פתאום לא כל מכה מאיימת ודורשת תגובה חריפה.\nילד שנדחף על ידי ילד אחר תוך כדי ריצה לא תמיד ידע להבחין אם הדבר נעשה בכוונה או בטעות, אבל הוא בהחלט ידע שהוא לא היה בסכנה ולכן יכול היה להגיב אחרת, בדרך שאינה אלימה.\nבאותו אופן, חשוב לא פחות ללמד את מי שדחף בטעות תוך כדי ריצה לומר מיד  \"סליחה, זה לא היה בכוונה\", ואף לעצור את הריצה ולהושיט יד לעזרת הנופל.\nטל, אריאל ואופיר משחקים בקוביות. רועי מסתכל מהצד, ניגש ומוסיף גם הוא קובייה, אבל הילדים צועקים עליו \"למה אתה שם פה קובייה? אתה לא משחק איתנו!\". רועי נפגע ופוגע - בועט במבנה הקוביות והורס את מה שבנו בשקידה. הילדים מתוסכלים וכועסים: \"רועי בעט לנו במגדל והרס אותו!\".\nהתגובה שלנו בדרך כלל לא תאחר לבוא, והתוצאה תהיה עונש לרועי, \"כדי שילמד שלא הורסים משהו שמישהו אחר בנה\". אמנם ההתנהגות שלו הייתה אגרסיבית ואנו לא רוצים שתחזור על עצמה, אבל בהרחקה שלו מהמקום הוא ילמד משהו? ואם נוסיף ונאמר \"תחשוב על מה שעשית\", האם הוא ידע לנתח את הסיטואציה ולהגיע לתובנה שתמנע את חזרת המקרה בעתיד?\nאתם כבר מבינים לבד שזה לא הגיוני. לכן, אם אנו באמת רוצים ללמד את רועי משהו, עלינו לתת לו כלים שיסייעו לו להשתלב במשחק. איך עושים זאת?\nראשית, ניגשים לקבוצת הילדים ומנסים להבין מה קרה. כעת התמונה תתבהר: רועי רצה לשחק איתם, אבל הדרך שבה עשה זאת פגעה בהם ובו בסופו של דבר.\nתנו להם אפשרויות נוספות שיקלו את קבלת התוצאה הרצויה. הכלי הראשון והחשוב מכל הוא לבקש. \"רועי, אם אתה רוצה לשחק איתם בקוביות פשוט תבקש להצטרף\", אמרו לו. וגם את טל, אריאל ואופיר צריך לתדרך: \"רועי רצה לשחק אתכם. במקום לצעוק עליו שהוא לא שם את הקוביה במקום הנכון, אמרו לו איפה הוא יכול לשים אותה. תסבירו לו מה אתם בונים ואיך הוא יכול להשתתף ולעזור\".\nאני מאמינה שאם ילד רוצה לשחק לבד לא צריך לחייב אותו לצרף חבר למשחק, זו בחירה שלו. גם אם שני ילדים מרוכזים במשחק, לא הייתי מחייבת אותם לצרף ילד שלישי. בשני המקרים הייתי משאירה זאת לבחירת הילדים המשחקים ורק מבקשת מהם לתקשר זאת לילד שרצה להצטרף: \"אני רוצה לשחק לבד עכשיו\" (עכשיו היא מילה חשובה, המצביעה על הרצון בזמן נתון ומשאירה פתח למשחק משותף בזמן אחר).\nבאופן דומה, גם זוג צריכים לתקשר זאת: \"נועם ואני רוצים לשחק לבד עכשיו\". זה הרבה פחות מעליב כששומעים שהם רוצים לשחק לבד מאשר אם דוחים אותך ואתה מסיק שלא רוצים לשחק איתך. כך קל יותר לקבל זאת ולשחק עם משהו או עם מישהו אחר.\nעם זאת, מעבר לשני ילדים מדובר כבר בקבוצה, וקבוצה לא יכולה להחליט שהיא משחקת לבד מבלי לשתף ילד שרוצה להצטרף. הרי מה הם יגידו? \"אני רוצה לשחק רק עם דנה, אורי, טל, אופיר ומיכל עכשיו?\". הרי משתמע כאן בפירוש ש\"אני רוצה לשחק עם כולם חוץ ממך!\".\nיוצא מן הכלל הוא אם הקבוצה מגדרית, \"זה משחק רק לבנות\", ואז בן יבין שהוא אינו יכול להצטרף למשחק מעצם היותו בן. גם כאן אין דחייה אישית. שימו לב ש\nבמשחק קורה בסביבות גיל ארבע, ולכן אם בנות שלוש משחקות ב\"משפחה\" היזהרו מלהסיק שזו קבוצת בנות ולשים מילים בפיהן כשאופיר רוצה להצטרף למשחק. אל תדאגו, אם זו תהיה הסיבה הן יאמרו זאת מיד, אבל בגיל שלוש רוב הסיכויים שמדובר בעניין נסיבתי ואין סיבה לא לצרף חבר - צריך רק לחשוב ביחד באיזה תפקיד יוכל להשתלב.\nאם כן, כדי למנוע עוגמת נפש יש ללמד את הילדים כללי שיתוף:\nשונות, בכל גיל, נתפסת פעמים רבות כמאיימת והתגובה אליה היא ריחוק או גרוע מזה: הצקות ואלימות. לכן, כבר בגיל צעיר אפשר ומומלץ ללמד את הילדים שגם השונה הוא יצור עם רגשות ואפשר לבטל את האיום שבלא-מוכר פשוט באמצעות היכרות. למשל, ניתן לעודד לימוד על תרבויות שונות, דתות, נכויות, תחביבים, כישורים ועוד.\nהורים וגננות עם מודעות  לנושא מעבירים זאת פעמים רבות באמצעות סיפורים. זו התחלה מצוינת, אך אם לא נחבר אותה למציאות של הילדים הם לא בהכרח יקשרו בין הסקרנות לקרוא על ילד מסין, למשל, לעובדה שגם אצלם בגן יש ילד שהגיע השנה מסין ויש להם הזדמנות להכיר אותו מקרוב. עזרו להם בגיל צעיר לעשות את ההקשרים, כיוון שרק מתוך היכרות וקרבה יוכלו למצוא את הדומה וללמוד מהשונה.\nלסיכום, אם נותנים בידי הילדים כבר בראשית הדרך כלים לפתרון קשיים חברתיים, קלים ככל שיהיו, ועם ההתמודדות הראשונה שלהם במפגש עם ילדים אחרים, ניתן יהיה למנוע בעיות חברתיות חמורות הרבה יותר בהמשך. אין זה אומר שהם לא ייתקלו בקשיים, אך יהיו בידיהם כלים להתמודד עמם."}
{"article_id": "0,7340,L-2783998,00.html", "header_title": "מדריך: מה לא לאכול בזמן הריון", "full_text": "בתחילת ההריון חיידק זה עלול לגרום להפלה. בשלבים מתקדמים יותר של ההריון הוא עלול לגרום ללידת פג, למות העובר או ללידת תינוק חולה מאוד שחייו בסכנה. רוב האנשים שאוכלים מזון מזוהם בליסטריה לא יחלו, אך לנשים הרות סיכון גבוה פי 20 ללקות בזיהום ליסטריה (ליסטריוזיס), המתבטא בסימפטומים דמויי שפעת. נשים הרות שחשות סימפטומים כאלה צריכות להיוועץ בהקדם ברופא.\nטפיל שיכול להימצא בקרקע, במוצרי בשר לא מבושלים ובצואת חתולים הנושאים אותו. לאישה הרה הנדבקת בטוקסופלסמה סיכוי של 40% להעביר את הזיהום לעובר ולגרום לו פגיעה חמורה. כמניעה כדאי גם להשתמש בכפפות בעת עבודה בגינה ובניקוי קופסת החול של החתול הביתי.\nמחקרים רבים מצאו קשר בין צריכה גבוהה של קפאין במהלך ההריון לבין הפלות ומשקל לידה נמוך של העובר. עם זאת, צריכת שלוש כוסות קפה ביום (300 מיליגרם קפאין) במהלך ההריון נחשבת לבטוחה. קפאין נמצא גם בתה, במשקאות קולה, בשוקולד ובתרופות מסוימות לשיכוך כאבים.\nנספג לדם במהירות, עובר את השליה ומגיע לעובר. תינוקות שנולדו לנשים אלכוהוליסטיות סובלים מבעיות התפתחות קשות. עד לאחרונה נחשבה צריכה מתונה של משקה אלכוהולי ליום בהריון ללא מזיקה, אבל בעקבות מחקרים חדשים ממליץ ארגון הגינקולוגים האמריקאי (COGA) להימנע לחלוטין מאלכוהול בהריון.\nבעקבות מספר מחקרים שנערכו ממליצות רשויות הבריאות הבריטיות לנשים שהן, בני זוגן או ילדיהן סובלים מאסתמה או מתגובה אלרגית, כגון אקזמה או קדחת השחת, להימנע מאכילת בוטנים ומזונות המכילים אותם במהלך ההריון וההנקה. בוטנים הם מאכל אלרגני ביותר, ונמצא שחלבון מהבוטנים יכול לעבור דרך השליה וכן בחלב האם ולגרום לתינוק לפתח אלרגיה לבוטנים. אם במשפחתך אין מקרים כאלה וגם את אינך סובלת מהם, תוכלי להתעלם מההמלצה.\nרוב הדגים נחשבים לבטוחים למאכל בהריון, בתנאי שבושלו כהלכה. אך סוגים מסוימים עלולים להכיל את המתכת הרעילה כספית בכמויות גדולות יותר מאחרים, ולכן מומלץ להימנע מאכילתם בהריון.\nה-FDA ממליץ להימנע מאכילת דג חרב, כריש, קינג מקרל ו-Tilefish בהריון ובהנקה. בנוסף, טונה טרייה, המשמשת להכנת סושי וסטייק טונה, עלולה להכיל יותר כספית, ולכן יש להימנע מאכילתה בהריון ובהנקה. טונה משומרת, שמכינים מדגים קטנים יותר, נחשבת לבטוחה לשימוש, אך מומלץ להגביל את צריכתה למקסימום 340 גרם בשבוע.לדברי איגוד הדיאטנים האמריקאי, הדגים בס הסלע (Stripped Bass) ו-Blue Fish עלולים להכיל רמות גבוהות במיוחד של חומרים מזהמים ממקור תעשייתי, וכדאי להימנע מאכילתם.\nמקור טוב לברזל, לחלבון ולרכיבי תזונה נוספים, אך זהו גם המזון היחיד המספק כמויות גדולות מאוד של ויטמין A בצורה שיכולה להיאגר בגוף ולגרום להרעלה או למומים בעובר. אישה הרה שאוכלת כבד בקביעות עלולה לצרוך כמויות מופרזות של ויטמין A, ובכך להגביר את הסיכון למומים מולדים, ולכן מומלץ לצמצם את צריכת הכבד בהריון."}
{"article_id": "0,7340,L-4156942,00.html", "header_title": "\"פעם הסתדרו בלי ריטלין\": האם זה הפתרון הקל?", "full_text": "על תרופת הפלא שרבים רואים בה סם ואחרים את הפלא; על הטענה שפעם ילדים הסתדרו מצוין גם ללא הכדור; על הטרנד של ההורים ומערכות החינוך לברוח אל ה\"פתרון הקל\" ולהימנע מהתמודדות אמיתית.\nבין שהילדים שלכם זקוקים לריטלין ובין שלא, בין שאתם נותנים להם ובין שלא, על הריטלין, מתברר, יש לכולנו מה להגיד. האם יכול להיות שאנו מטפחים טרנד חדש אשר יוצא נגד הריטלין וסופו למנוע את הכדור מהרבה ילדים שדווקא זקוקים לו?\nאני זוכר את כאב הבטן של הבוקר, כאב של חרדה צפה, כמעט של בחילה. אני זוכר את הדרך לבית הספר, את המורה שמדברת ומדברת, אני זוכר משהו בסגנון \"יכול אבל לא רוצה\", אני זוכר מורה שיושבת איתי לשיחת ארבע עיניים בסוף כיתה ג' ומבשרת לי על משהו דרמטי - רק שלא הבנתי מה.\nאבא שלי ידע לספר לי אחר כך שאני לא עולה לכיתה ד', אז נשארתי שוב בכיתה ג', כדי להבין שוב שאני לא מבין כלום ולדעת בביטחון מלא שאני כישלון חסר תקנה, לא רק מול קבוצת השווים לי אלא גם מול קבוצת הצעירים ממני.\nאני חושב שאני מהבודדים שיכולים למצוא בפייסבוק את כל הילדים שלמדו איתי בכיתה א'. אני זוכר אותם בשמותיהם המלאים. ככה זה עם טראומות, וככה ילדים עם\nקשות \"הסתדרו\" פעם בלי ריטלין.\nנו טוב... אלא שהורים \"מכריחים\" את הילדים גם ללכת בבוקר לבית הספר, כלומר ילדים הם ילדים והם לא תמיד יכולים להיות מקבלי ההחלטות. השאלה כמובן היא מהי טובת הילד.\nמהיכרותי עם ילדים בעלי הפרעות קשב, הריטלין נחוץ להם כפי שאדם כבד ראייה זקוק למשקפי הראייה שלו. מהיכרותי עם הורים לילדים בעלי הפרעות קשב, ההחלטה לתת את הריטלין לעולם אינה פשוטה ומי כמוהם מכירים בתופעות הלוואי.\nמי שיוצא באופן גורף ונחרץ כל כך נגד הריטלין, שיחשוב לרגע על הילדה הזאת בת השמונה - עם הריטלין היא ילדה ככל הילדים (שאוכלת יותר בערב ופחות בצהריים), אבל בלי הריטלין היא לא שם, לא שייכת, חווה כישלון על כישלון, מעבירה כך יום ועוד יום ומטפחת דימוי עצמי שלילי, הרסני. אז לתת או לא לתת? ההחלטה לתת היא באחריות ההורים, אבל גם ההחלטה שלא לתת היא באחריות ההורים.\nגם לי יש חלום למערכת חינוך יצירתית ואמיצה, שבה ילדים\n,\n\t לצורך העניין, ישולבו בשיעורי ספורט ברוב שעות היממה. יש לי חלום שבו הילדה המעופפת הזאת תרקוד בשיעורי מחול במקום לבהות בתרגיל כפל מאונך ומצדי שלא תדע חשבון אף פעם.\nמאחר שהחלומות שלי הם יותר מדי שלי, ומאחר שמחר בבוקר ילדים בעלי הפרעות קשב קשות ייאלצו לשבת בכיתה ולהמתין 45 דקות כדי לשמוע צלצול אשר מבשר על הפסקה במקרה הטוב או על שיעור חדש במקרה הרע, מותר שנשקול ברצינות לסייע להם לעבור את היום ועוד יום הזה? כל עוד אנו יכולים?\nילד שנוטל ריטלין בבוקר לא רוצה לראות אוכל עד שעות הערב המוקדמות, או המאוחרות אפילו, תלוי בסוג הכדור. ילדים שחוזרים לספסל הלימודים לאחר חופשת הקיץ חוזרים גבוהים יותר ועם לחיים עגולות. הם אכלו משהו בחודשיים שבהם היו ללא הכדור. תופעות הלוואי\nשל הריטלין ידועות להורים שנותנים לילדים את הכדור. הם לא צריכים לקרוא על תופעות הלוואי שמופיעות על נייר האריזה.\nתסמכו עליהם שאם בחרו בכל זאת ב\"פתרון הקל\", מן הסתם הייתה זו החלטה שהתקבלה בכובד ראש ולא בקלות ראש. והם לא צריכים את מאירי העיניים ומטיפי המוסר שיוסיפו להם לרגשות האשם. וגם אם נתעלם מתופעות הלוואי, תמיד תהיה שם המחשבה המציקה הזאת, שעם כל הנפלאות שהכדור הזה מביא עמו, אולי הוא גם חוסם את הילד מלהיות הוא עצמו, להתפתח בזכות הייחודיות שלו? מי יודע באמת אם אמינם היה גדל להיות אמינם אם היה בולע ריטלין בילדותו.\nהורים שבוחרים לתת לילדים שלהם ריטלין מקבלים את ההחלטה באופן רציונלי, מתוך שיקולים של רווח והפסד, וטוב שכך.\nהעוול שנגרם ל\nשבוחרים במתן הריטלין עבור ילדיהם, בשל הביקורת של הסביבה, מוזן מהדמיון הקיים בין הפרעות קשב אובייקטיביות לבין הפרעות רגשיות שהן תוצאה של הורים הזקוקים בדחיפות להדרכה.\nאנו, ההורים בעידן המודרני, מודעים להשפעה העצומה שיש לנו על האופן שבו יגדלו ילדינו: האם יגדלו להיות ילדים מפויסים או מתוסכלים; בטוחים או מתגוננים; עצמאים או מפונקים? לא פעם קורה שאנו במיטבנו, ואנו יודעים לומר לילד שלנו בדיוק את מה שיחזק אותו או ירגיע אותו, והתוצאות מוכיחות לנו את גודל השפעתנו על הילד.\nכיוון שכך, רבים מניחים שהכול מתחיל ונגמר בנו ההורים, ו\"אם רק היית נותנת לי את הילד שלך ליומיים, הייתי כבר יודעת כיצד לפייס אותו, להכיל אותו, להעצים אותו\".\nאנו בהחלט צריכים להיזהר במתן ריטלין שלא לצורך וכתוצאה מטרנד, אלא שבאותה המידה עלינו להיזהר למנוע את מתן הריטלין כתוצאה מטרנד נגדי. לפעמים נראה שרזים אינם יכולים להבין שמנים, עשירים אינם יכולים להבין עניים, אני לא בטוח בכך. אבל אני משוכנע שעל כל אחד מאיתנו להיות צנוע כאשר הוא חווה דעה על זולתו, כל עוד לא היה במקומו."}
{"article_id": "0,7340,L-3425190,00.html", "header_title": "פיתוח ישראלי: בדיקה לזיהוי מוקדם של רעלת הריון", "full_text": "ערכת בדיקה חדשה פרי פיתוח ישראלי תאפשר זיהוי של רעלת הריון – מחלה קטלנית המסכנת את חיי ההרה והעובר ברחמה - כבר מהשבוע השביעי להריון. במחקר בריטי נמצא כי תוצאות הבדיקה מדויקות יותר בהשוואה לבדיקת הדופלר המקובלת כיום.\nרעלת הריון מתפתחת לאחר השבוע ה-20 להריון,  ובמקרים קשים מחייבת ליילד את העובר מוקדם כדי להציל את חיי האם. זוהי הצורה החריפה ביותר של רעלת הריון, שכן הסכנה לחיי האם גבוהה והלידה מתבצעת בדרך כלל בניתוח קיסרי, מחשש שהנזק יביא לפרכוסים, איבוד הכרה או שטף דם במוח האם ומקריסה של מערכות נוספות כמו הכליות והכבד. הלידה בניתוח קיסרי מקשה על החלמת היולדת ומהווה סיבוך נוסף עבורה.\nהלידה המוקדמת, שמטרתה להציל את חיי האם, מתבצעת במקרים רבים על חשבון בריאותו (ואף חייו) של העובר, הנולד פג. במקרים רבים נדרש אשפוז של הילוד במחלקה לטיפול נמרץ פגים, ולא פעם יש פגיעה בשלמות מערכותיו ותפקודו המוטורי והשכלי. כן קיימת שכיחות גבוהה של פגיעה בראיית העובר.\nהגורמים להתפתחות רעלת ההריון אינם ידועים במלואם, אך התהליכים הגורמים לכך מתחילים כבר בשליש הראשון להריון ולטענת חלק מהמחקרים, גילוי מוקדם של הסיכון ללקות בצורה חריפה של רעלת הריון מאפשר לטפל באישה ההרה באמצעות אספירין במינון נמוך, חומרים מדללי דם וחומרים נוגדי חימצון, בתנאי שהטיפול ניתן כבר בשליש הראשון להריון.\nהבדיקה החדשה, אותה פיתחה חברת DTL מחיפה, מודדת את רמת חלבון שמקורו בשליה וקרוי PP13. חלבון זה מגיע לזרם הדם של האישה ומהווה סמן מוקדם להתפתחות רעלת הריון. רמת החלבון נמדדת באמצעות בדיקת דם ושימוש בערכת בדיקה המכונה ELISA. .\nבמחקר שנערך ב-King's College באנגליה, ביקשו החוקרים לבחון האם בדיקה בשליש הראשון להריון לקביעת רמת החלבון PP13 בדם האם, בשילוב עם מדידת זרימת הדם בעורקי האם אל הרחם באמצעות שיטת דופלר באולטרה-סאונד, יכולות לנבא התפתחות של רעלת הריון חריפה.\nבמחקר השתתפו 433 נשים, מתוכן לקו 10 נשים ברעלת הריון שחייבה לידה לפני שבוע 34, ו-423 נשים שילדו בלידה רגילה תינוק בריא, במועד (מעל לשבוע\n37 בהריון). במחקר נתקבלו דגימות הדם של הנשים בשליש הראשון להריון.\nהמחקר גילה, כי שיטת DTL מזהה 90% מהמקרים, מתוכם 13% היו תוצאות שגויות. בהשוואה, שיטת הדופלר הקיימת היום, מזהה גם היא 90% מהנשים הלוקות ברעלת הריון, אך היא מלווה ב-29% תוצאות שגויות. שילוב של שתי השיטות מגלה 90% מהנשים, ואחוז הבדיקות השגויות מגיע ל-9%.\nהבדיקה ניתנת במהלך חודש יולי חינם, ולאחריו תבוצע בעלות של 300 שקלים."}
{"article_id": "0,7340,L-4439948,00.html", "header_title": "זה אפשרי: כך תבנו יחסים טובים בין הילדים", "full_text": "\"את זוכרת שרבנו פעם?\", אני שואלת את אחותי הקטנה. \"לא במיוחד\", היא עונה; \"את זוכרת שרבנו פעם?\", אני שואלת את אחותי האמצעית, וזוכה לתשובה \"מסכימה איתה\". \"בטוח שהיו דברים פה ושם, אבל אני לא זוכרת משהו ספציפי\", הן עונות כל אחת בתורה.\nהיום, כשאני אמא לשני בנים שרבים מדי פעם (לפחות פעם ביום ברמה כזו או אחרת), ושומעת על הורים אחרים שמלינים על מריבות תכופות בין ילדיהם, גם לי קצת קשה להאמין שאף פעם לא רבנו. אבל אנחנו מניחות שכן רבנו, העניין הוא שמה שזוכרים מהילדות זו האווירה הכללית בבית. והאווירה הכללית בבית שלנו הייתה (ועודנה) של אהבה, קבלה, שיתוף, פרגון ועידוד, כך שגם אם היו חילוקי דעות פה ושם, הם היו כטיפה בים.\nכדי להבין את חשיבות השמירה על יחסי אחים טובים בטווח הרחוק (ולא רק בטווח המיידי, להתמודדות היומיומית שלנו כהורים), תחשבו על הקשר ביניכם לבין האחים שלכם ועל הקשר בין ההורים שלכם לאחים שלהם. חברה סיפרה לי, למשל, שלהוריה היה חשוב מאוד שבין בנותיהם יהיו יחסים טובים כי הם עצמם סבלו מיחסים בעיתיים עם אחיהם, ולכן הם השקיעו בזה מחשבה וחינוך, מה שאכן השתלם.\nמומחים רבים מסבירים לנו איך להתמודד עם מריבות בין אחים, וזה חשוב. אך כמו שאנחנו משקיעים בשמירה על אורח חיים בריא\nמה החשיבות של יחסים טובים בין האחים? בשנות הילדות הילדים יכולים לשחק יחד בהיעדר חברים אחרים באותו רגע, להעביר בנעימים את הזמן המשותף, ללמד ולקדם אחד את השני, לעודד זה את זה ולעזור זה לזה, קל לכם לסמוך עליהם כשהם נשארים יחד לבד בבית (בגילים המתאימים כמובן).\nבעתיד, היתרונות ברורים לא פחות: חברים באים והולכים, אך אחים זה לכל החיים - תומכים ומעודדים, ברגעים טובים וגם בזמנים קשים. היחסים הטובים עוזרים בשמירה על מסורות משפחתיות - ארוחות שבת וחג, ימי הולדת, טיולים, קשר בין בני הדודים וכו'.\nאיך עושים את זה? איך בונים יחסים טובים בין אחים? לא מחכים למריבה הבאה. מכניסים קודי התנהגות מתאימים כבר מהרגע הזה:\nיחסים, כמו בחיים, זו השקעה - צריך להחליט שהנושא חשוב לכם ושאתם ממקמים אותו גבוה בסדר העדיפויות החינוכי. לשים לב לצורת הדיבור וההתנהלות מול הילדים ולעדכן אותה במקרה הצורך.\nלעשות דברים יחד שיגבשו בין האחים: להחליט על פעילויות משותפות שכולם אוהבים (להקפיד שלא תמיד רק אחד הילדים קובע מה עושים, אלא שכל קול נשמע) - טיולים, ארוחות משפחתיות, סרטים, משחקים ועוד.\nלהלין את האחים יחד באותו חדר תורם לגיבוש ולאחדות ביניהם. אין כמו הפטפוטים והמשחקים הקטנים של לפני השינה וההתעוררות המשותפת בבוקר כדי לתרום לקשר. גם אם יש לכם בית גדול, אפשר לחלק את החדרים לפחות בגילים הצעירים לחדר שינה ולחדר משחקים.\nבכל רגע ביום, לפרגן לילדים איזה אחים טובים הם, ולספר על זה לכל מי שרוצה לשמוע: \"איזה יופי אתם משחקים יחד\", \"איזה כיף לנו שאתם מסתדרים לבד בשבת בבוקר ואנחנו יכולים לישון עוד קצת\", \"אתם מדהימים איך שאתם עוזרים אחד לשני\" ועוד ועוד. אנחנו אומרים לילדים שלנו משפטים כאלה עשרות פעמים ביום, ומספרים על כך לסבתא וסבא, לדודים ולחברים. מילים יוצרות מציאות.\nלשים את כולם בסירה אחת: \"ילדים, בואו לאכול\", \"ילדים, הולכים להתקלח\" וכו'. זה גורם לחלוקה ברורה בבית בין מחלקת ההורים למחלקת הילדים, ואוטומטית מביא אותם להתאגד במחלקה שלהם. גם אם הם מתאגדים נגדנו - הם ביחד זה עם זה, והמטרה הושגה.\nכשאנחנו שומרים על יחסים טובים עם האחים שלנו, הילדים שלנו רואים - ומפנימים. גם אם כרגע הם תולשים זה לזה את השערות, בטווח הארוך הם יקלטו איך אחים בוגרים אמורים להתנהג ומהי הדרך לשמור על יחסים במשפחה.\nזה אף פעם לא ייגמר, וגם אין לזה סיבה. מסבירים לילד \"היום אחיך צריך נעליים חדשות ואתה לא. כשתצטרך - נקנה לך\", וזהו. גם לא לתת למי שמנג'ס יותר, רק כדי לרצות אותו.\nאף פעם לא לומר \"למה אתה לא כמו אחיך/למה את לא כמו אחותך\". אף פעם. גם אם זה ממש עומד לנו על קצה הלשון. גם אם אנחנו ממש רוצים שהוא יהיה כמו אחיו.\nיש נטייה להפלות לטובה את הילד הצעיר (\"תוותר לאחיך, הוא קטן\" זה משפט שהתקבע ונשאר גם אם הקטן כבר לא כל כך קטן); לעתים יש נטייה להפלות לטובה ילד שהוא חלש יותר פיזית או בעל מוגבלות, גם אם החולשה הזו אינה רלוונטית לסיטואציה (כאשר לילד כזה דווקא צריך להראות במה הוא חזק כדי להוציא אותו מתדמית החלש ולתת לו כוחות להתמודד).\n\"הוא עקשן כמו אבא שלו\", \"היא נודניקית כמו אמא שלה\": תיוגים כאלה גורמים לילד להרגיש רע, ולאחיו להרגיש טוב שהוא לא כזה, ואפילו להשתמש בתיוג הזה נגדו; גם אם אומרים רק על ילד אחד הרבה \"הוא חכם\" - השני עלול לחשוב על עצמו את ההיפך: שבגלל שלא אומרים זאת עליו, הוא טיפש.\nלפני כמה שבועות היינו בפיקניק משפחות. בשלב שהם עוד לא מצאו את עצמם בין החברים החדשים, החליטו הילדים שלי לשלוף את האייפוד, למורת רוחי. כמה דקות אחר כך הם התגלגלו על הדשא, דוחפים ידיים, רגליים ומרפקים זה לזה, במריבה על התור לשחק. אחרי שתיים-שלוש דקות, כצפוי, הצעיר בכה, ואחת האמהות האחרות קפצה ותפסה אותו (מסכן!). עכשיו - כולם מסתכלים עלינו לראות איך נגיב. אז מה עושים?\nבמיוחד לא להאשים תמיד את הגדול ולתת לקטן את התפקיד של המסכן. התפקידים האלה מתקבעים להמשך החיים.\nלדעת את הנקודה שמצריכה התערבות, וכל הורה יודע מתי זה אצל הילדים שלו, ורק אז לעשות הפרדת כוחות. פשוט לשים פיזית כל אחד בצד אחר של הבית/ החדר/ הספה. אם צריך - לשבת ביניהם עד שהרוחות יירגעו.\nלא להיכנס אמוציונלית לסיטואציה. להבין שזה שהם רבים לא אומר שאנחנו הורים גרועים. אז מסתכלים עלינו מסביב, שיסתכלו.\nהם עושים התנסויות בשדה החברתי הכי בטוח - בחיק המשפחה. לתת להם לריב. הם הרי יחוו מריבות גם בחיים ויצטרכו לדעת איך להתמודד איתן.\nאז הם רבו, אז מה? מדפדפים ועוברים הלאה. לא חופרים, לא מנפחים את העניין, לא מדברים על זה שעות, לא שואלים \"למה אתם תמיד רבים?\". להיפך, חוזרים לעידוד (זוכרים?), ואומרים בחיוך: \"אנחנו מתפלאים עליכם, אתם אחים כל כך טובים ומסתדרים כל כך יפה יחד, שאתם תריבו?! לא מתאים לכם\".\nאם יש בעיות חוזרות ונשנות, לשוחח על זה באופן פתוח ולנסות למצוא פתרון יחד. קודם כל לשאול את הילדים: \"מה אתם חושבים שצריך לעשות בפעם הבאה שתריבו על האייפוד?\"; הם יענו, למשל, \"נעשה תור/ תור, משחק אני משחק הוא\", וכדומה. נשיב להם שאנחנו סומכים עליהם, אך נזכיר שבמקרה שהם לא יעמדו בהבטחה הזו - אנחנו פשוט ניקח את הצעצוע.\nבעלי היקר אלוף בלהחליק כמעט כל סיטואציה בהומור. למשל, באמצע מריבה טפשית על כפתור המעלית הוא יכול לומר להם משפט כמו: \"על מה אתם רבים בכלל? אני הכי יפה, וזהו!\" , ואז כולם כבר שוכחים על מה היתה המריבה ומתגלגלים מצחוק..."}
{"article_id": "0,7340,L-4430881,00.html", "header_title": "גם להורים מגיע לומר: \"זה שלי!\"", "full_text": "כשהייתי ילדה היה לי חדר משלי. בחדר שלי היתה הספרייה שלי, בספרייה שלי היו המגירות שלי, במגירה העליונה היה היומן האישי שלי. הרגשתי שכל הדברים שבחדרי ובעולמי הם שלי, על אף שדבר מהם לא נקנה בכסף שהרווחתי בעצמי.\nגם הילדים שלנו מרגישים שהכל שלהם. זה מתחיל עם \"זה שלי!!!\" - דרישות הרכושנות הראשונות של הפעוט על כל צעצוע שהוא נוטל לידו חצי דקה לפני שמגיע חברו. וזה ממשיך בצעקות \"אמא! הוא נגע לי בדברים שלי!\" בעיצומה של מריבה בקרב הילדים הגדולים יותר.\nילדים נקשרים באופן אישי לחפצים שלהם, ומה לגבינו? למה לנו קשה כל כך לומר לילדים \"זה שלי\" לגבי חפצים שהם באמת שלנו, יקרים ללבנו ולכיסנו, ולעתים חיוניים לנו מאוד לתפקוד היומיומי שלנו? הכל טמון בגבולות, שאנחנו צריכים להציב (או להעניק, כמו שאומרת בחוכמה דפנה תייר, וכאן זה מתאים במיוחד) קודם כל לעצמנו - ואחר כך לתקשר אותם לילדים שלנו.\nאז איך תחזירו לעצמכם את מה ששלכם? הנה כמה דוגמאות:\nבעלי היקר, איש הייטק במקצועו והנדימן בהווייתו, מוזעק לעתים קרובות לתקן את המחשבים של בני משפחה וחברים. בפעם המי יודע כמה הוא שואל את האנשים המבוגרים, בעליהם החוקיים של המחשב, שנרכש במו כספם ומשמש אותם גם ככלי עבודה, מה שוב קרה? רק לפני שבוע סידרתי לך.\n\"הילד נגע לי/ שיחק לי/ מחק לי/ התקין לי/ לא יודע מה הוא עשה לי במחשב\", הם מלינים. ואנחנו יודעים שרוב הילדים חכמים יותר מהוריהם בענייני טכנולוגיה. אבל למה? שואל בעלי ומדגיש: זה המחשב שלך, לא של הילד!\nהפתרון שהיה נהוג בביתנו בתקופת המחשב היחיד היה שלכל אחד מבני הבית הייתה סיסמת כניסת משלו, למניעת בלגנים כאלה ואחרים. ככה לא תגלו פתאום שמישהו מחק לכם (בטעות, בטח שבטעות) את הקובץ החשוב שעבדתם עליו שבועות.\nכשהנייד כבר מזמן שכח שהוא טלפון, והאופציה להתקשר מסתתרת אי שם בין מצלמה לאפליקציות, לסרטונים ולאינסוף משחקים, לא פלא שהטלפון נראה ומתקבל כמשחק ילדים. אבל גם כאן, ע\"ע מחשב, עבור רובנו הוא גם כלי עבודה, או לכל הפחות כלי תקשורת די חיוני, שאנחנו מתייחסים אליו בערך כמו יד שלישית.\nלמרות כל זאת, תלונות בסגנון \"הטלפון שלי פגש את כוס הקפה/ הכיור/ האסלה ב'נסיבות מסתוריות', אנא שלחו לי את פרטיכם לאינבוקס שלי, תודה\" נפוצות מאוד בפייסבוק - רובן המכריע נגרמו בשל שימוש יתר של צרכנים צעירים מדי. וזה עוד בלי לדבר על קרינה.\nזה לא באמת קל לומר \"זה שלי ואל תיגע\" בכל סיטואציה, כי לפעמים הנייד שלנו הוא אחלה בייביסיטר, כשמחכים בתור לרופא, למשל. האג'נדה\nאמנם בבתים רבים פחתו המריבות על הטלוויזיה/ מאחר שהיום כמעט לכל ילד יש קופסה קטנה משלו ובה כל התוכניות האפשריות כמעט לצפייה, אבל בבוקר, כשכולם במרכז הבית וההורים רוצים לשמוע/ לראות חדשות והילדים רצים לזפזפ לערוץ הילדים - אנחנו לפעמים רבים איתם ממש כמו ילדים קטנים.\nבבית שלנו אנחנו ממהרים לעצור אותם ולהבהיר \"עכשיו תורנו\". אם ההורים שלנו עשו את זה, גם אנחנו יכולים.\nאו... זה נושא לא רק לפסקה קטנה, אלא לכתבה שלמה. ובכל זאת, שאלת השאלות: ילדים במיטה של ההורים, כן או לא?\nהבעיה היא כשזו בעיה. למה הכוונה? אם באג'נדה שלכם כלולה לינה משותפת, תאטמו את האוזניים לכל מה שאומרות הנשמות הטובות ותמשיכו בשלכם; אבל אם הלינה המשותפת נעשית בניגוד לרצונו של אחד או יותר מהמעורבים - מומלץ לערוך הפרדת רשויות ומיד לטובת שלום בית.\nמבהירים לילדים באופן שלא משתמע לשתי פנים שהמיטה של ההורים כשמה כן היא - המיטה של ההורים. אפשר להקדיש זמן להתכרבלות משפחתית בשבת בבוקר, למשל, אם זה מתאים לכולם. תעמדו על שלכם - והמיטה תחזור לרשותכם.\nגם זה שיעור לא פשוט בכלל, כשהתשובה לאמירה של אחד ההורים \"זה עולה הרבה כסף\" או \"אין לי כסף\" זוכה בדרך כלל לתגובה התמימה של הילד \"אז תבקשי מאבא/ תבקש מאמא\" או \"תוציא/י מהכספומט\". וזה כי אנחנו חינכנו אותם שכסף כן גדל על העצים, או צומח בכספומטים.\nזה המקום לשיעור קטן בכלכלה, שלא ניכנס אליו כאן כי גם הוא יכול לפרנס ספר שלם, אבל הוא כולל טפטופים לאורך כל שנות הגידול והחינוך כגון: \"אנחנו עובדים קשה בשביל הכסף שלנו, והוא צריך להספיק ללימודים, לחוגים, לחשבונות וכו'\".\nמומלץ גם ללכת איתם לקניות ולבקש מהם לבחור את המוצר הזול ביותר מבין כמה באותה קטגוריה, ולהחליט מראש שקונים רק דבר אחד בסופר ולא עשרה. כי זה כן הכסף שלי ואני המבוגר האחראי שמחליט איך מוציאים אותו. ותניחו רגע את טונות ייסורי המצפון בצד שגורמים לכם לקנות לילד רק עוד ממתק אחד. זה לא מועיל באמת.\nהאוטו שלי הוא לא פח זבל. כן, חברות יקרות שלי. ביקרתי במכוניות של רובכן, שמעתי את ההתנצלויות. אתן לא צריכות להתנצל כלפי האורחים לרגע, אלא כלפי עצמכן וכלפי הילדים שלכן. אם הם יתרגלו שהמכונית של אמא היא אוטו זבל, הם יפגשו בצבא את השלט \"הבסיס הוא ביתך - שמור עליו\" ולא יידעו מה הכוונה. אז כדאי שתתחילו כאן ועכשיו, גם אם יש להם עוד 15 שנה עד הגיוס.\nמפנימים שאם הילדים רואים שלאמא לא אכפת מהמכונית שלה, אז למה שלהם יהיה אכפת? מחזיקים במכונית שקיות אשפה בשביל הלכלוך ותיקי בד עבור היצירות מהגן, וכשמגיעים הביתה אפשר למנות את הילדים כאחראים על פינוי האשפה לפח הביתי ואת היצירות לקופסה מתאימה (או ישר לפח, תלוי בכמה הילד נקשר אליהן).\nהספר שלי הוא לא דף ציור. העטים והמרקרים שלי לא נועדו שאתם תקשקשו בהם. העיתון שלי לא נועד לקריעה. המגירות שלי לא נועדו לחיטוט. כן, \"זה שלי\" ו\"זו זכותי\". גם אנחנו יכולים להשתמש בצירופים האלה ולא רק לשמוע אותם מהעוללים הכל-כך-מודעים לעצמם."}
{"article_id": "0,7340,L-4346285,00.html", "header_title": "תנו להם לזוז: המדריך לגידול תינוקות חושבים", "full_text": "מגיל הלידה ועד גיל ההתבגרות, ילדים לומדים לחשוב בעזרת תנועת גופם. כמבוגרים הרעיון יכול להישמע מוזר, שכן אנחנו בהחלט יכולים לחשוב מבלי לנוע. בעולם המושגים שלנו, התרגלנו לחשוב כי התנועה והחשיבה הם שני תחומים נפרדים ואף יותר מזה, שהמחשבה היא הנעלה שמביניהן. אבל בכל הנוגע להתפתחות, חשוב שנדע כי לתנועה עצמה יש תפקיד מרכזי בתהליך היווצרותן של מסקנות, הבנות ותובנות.\nהחוקר הראשון שהתייחס לסוגיה היה הפסיכולוג השיווצרי פיאז'ה, אבי תורת ההתפתחות הקוגניטיבית, שציין כי תינוקות לומדים על העולם דרך התנועה. משום מה, דווקא עיקרון זה שפיאז'ה הציע, הושם בצד ובמהלך העשורים האחרונים עיקר המחקר על ההתפתחות לרוב התפצל בין שני התחומים.\nהמחקר המתקדם מספר לנו סיפור חדש על תהליך ההתפתחות והוא נע לכיוון מערכתי ודינמי יותר. כיום מתבססת ההבנה שהתפתחותם של התנועה והחשיבה אינה קורת במקביל אלא בשילוב, כאשר תחום אחד קשור לשני ואף מגביר אותו. המוח המתפתח מתנהל כ\"קונצרט\" וכאשר \"כלי\" אחד מנגן, גם הכלים האחרים מנגנים בעקבותיו ומשתפרים אף הם תוך כדי.\nבניגוד למה שחשבנו, כאשר הקטנים נותנים קפיצה בתחום המוטורי, תחומי החשיבה אינם \"לוקחים הפסקה\". ולפחות שמדובר בתינוקות, בפעוטות ובילדים אפשר להגיד ש \"אני זז, משמע אני חושב, משמע אני קיים\".\nהצומת הראשון שבו ניתן לראות את החיבור בין התנועה והחשיבה מופיע כבר בגיל חודש: התינוקות לומדים למקד את המבט על משהו מעניין בסביבה וכך לומדים על תכונותיו. כבר בשלב זה מתרחשת התאמה בין תנועות הגוף ובין הקשב הדרוש להתבוננות בגירוי. כאשר התינוקת בוחנים את החפץ שמולם הם שקטים ואינם נעים. אך שניות בודדות לפני העברת המבט לעבר חפץ אחר, מתרחשת עלייה בתנועות הגוף. מסתבר, שבתחילת החיים נדרשת תנועת הגוף כולו כדי לשחרר את המבט ולעשות את המעבר להתבוננות בדבר המעניין הבא.\nתנו לתינוק את הזמן להגיב. כאשר אתם מדברים אליו עשו מדי פעם הפסקה ותנו לו הזדמנות \"לענות\".\nכאשר אתם מראים לתינוק צעצוע, רשרשו מולן מעט וגם פה, קחו הפסקה קצרה וחכו לראות: מה קורה?\nכאשר תינוקות מצליחים לאחוז בדברים הם מתחילים להבין דברים חשובים כמו גודל, צורה, משקל ומרקם. עתה הם יתחילו לקשר בין דברים ו\"מה הולך עם מה\". הניסוי הבא מדגים את הקשר בין היכולת המוטורית של לקיחת חפצים ובין סקרנות ועניין.\nהחוקרים הלבישו על ידיים זעירות של בני שלושה חודשים כפפות עם רצועות \"ולקרו\" דביקות, כך שתנועות הידיים לעבר משחק גרמו לו להידבק לכפפה ועזרו לתינוקות להשיג צעצועים עוד בטרם התפתחותה של יכולת האחיזה. התינוקות בקבוצת המחקר חוו משחק עם הכפפות כעשר דקות והצליחו לקרב לטווח ראייתם יותר משחקים מהתינוקות בקבוצת הביקורת ששחקו בכפות ידיהם ללא כפפות. לאחר מספר התנסויות במשך שבועיים, נבדקו יכולות החקירה של התינוקות ונערכה השוואה בין הקבוצות. במחקר נמצא כי התינוקות שקבלו כפפות דביקות הראו עניין רב יותר בחפצים, הסתכלו עליהם זמן רב יותר והכניסו יותר חפצים לפה - שזו החקירה המיטבית בגיל הזה.\nהניחו בתוך כפות הידיים של התינוק משחקים קלים ונוחים לאחיזה.\nגם תינוקות צעירים רוצים להגיע לתוצאות ולכן יניעו יותר פעמון שמשמיע צליל וימעכו יותר צעצועים רכים מקשים.\nתנו לתינוק להרגיש חפצים שונים במרקמים מגוונים. צעיף משי חלק או צעיף מצמר, נייר עטיפה מקומט או צלופן מרשרש.\nהמגע החדש יעורר את חוש המישוש והמידע התחושתי יגביר את חווית הלמידה.\nלקראת גיל חצי שנה התינוקות נהנים להניע את הידיים בתנועות קצביות והם מנפנים ודופקים איתן בצורה נמרצת. זהו הזמן שבו גם הקולות שהתינוקות משמיעים מקבלים תבנית מקצבית והם לומדים למלמל בהברות חוזרות ברצף (מה-מה-מה).\nקבוצת חוקרים הסתקרנה לגלות האם יש קשר בין שתי התפתחויות אלו ואם כן, מהו. התצפיות העלו שתנועות הידיים הקצביות מבשילות כשבועיים עד שלושה בממוצע לפני המלמול הקצבי. החוקרים משערים שייתכן ותנועת הידיים היא הזדמנות להתאמן על הפקה עצמאית של פעולה קיצבית ומאורגנת שעוזרת להופעתם של מלמול בהברות חוזרות.\nתינוקות נהנים להחזיק להחזיק חפץ בכל יד ולהקיש בהם זה בזה. שלב התפתחותי זה מלמד אותם שאפשר לעשות משהו עם חפצים. למרות שהתוצאה כרגע היא רק רעש, זוהי הכנה לשלבים הבאים - למשל לבניית מגדל.\nחקו את התנועות הקצביות של התינוקות ותנו להם קצב משלכם.\nתינוקות בני תשעה חודשים יושיטו את ידם וינסו לתפוס במשחק שמתחבא מתחת לתיבה שקופה. ברוב המקרים הם יכו על המשטח ויראו מבולבלים מול חוסר הצלחתם להשיגו. איך תינוקות לומדים מהו משטח שקוף? התשובה היא - רק בעזרת התנסות עצמית.\nבניסוי מעניין השתמשו החוקרים בשתי תיבות, האחת אטומה והשנייה שקופה. התיבות היו זהות במבנה שלהן ולשתיהן היה פתח אחד בצידן. כאשר הניחו החוקרים צעצוע אהוב בתוך התיבה האטומה, בני התשעה חודשים מצאו במהירות את הצד הפתוח, שלפו את הצעצוע ושחקו בו להנאתם. לעומת זאת, במשחק עם התיבה השקופה התינוקות היו חסרי אונים. כאמור, הם הכו על המשטח השקוף ולא העלו על דעתם לחפש את הפתח, שהרי הם רואים את הצעצוע, אז למה אי אפשר פשוט להושיט ולגעת?\nהחוקרים חילקו את התינוקות לשתי קבוצות ולקבוצת המחקר הם השאילו הביתה את התיבות (השקופה והאטומה) והנחו את ההורים פשוט להניח אותן עם שאר הצעצועים בבית. לאחר כשבועיים חזרו התינוקות למעבדת המחקר והניסוי חזר על עצמו באותה צורה בדיוק. התינוקות שהשתתפו בקבוצת הביקורת (אלו שלא קבלו הביתה תיבות להתנסות עצמית) הגיבו כמו בפעם הקודמת: שלפו את המשחק מהתיבה האטומה והכו בנחישות על התיבה השקופה ללא תוצאות. התינוקות שהכירו את התיבות מהמשחק החופשי בבית שלפו את הצעצוע גם מהתיבה השקופה ללא קושי.\nקופסאות הן משחק התפתחותי משמעותי וזול. לפתוח ולסגור, להוציא ולהכניס הן פעולות בסיסיות שיפתחו את מיומנויות המוטוריקה העדינה ויכולות החשיבה גם יחד.\nקופסה מיוחדת של סרטי מתנה/קרעי נייר/פסטה צבעונית/מחזיקי מפיות/חותכני עוגיות, תהפוך לקופסת \"אוצרות\" לחקרנים צעירים.\nהיכולת לנוע באופן עצמאי מפתחת את היכולת להבין, והעובדה שהקטנים לומדים להסתובב בבית מובילה לשדרוג החשיבה. בגילאי שמונה עד עשרה חודשים, כאשר מציגים לתינוקות \"משחק מחבואים\" של צעצוע מתחת לכיסוי - הם ימצאו אותו ללא קושי. אבל אם חוזרים על אותו \"מחבוא\" מספר פעמים ובפעם השישית עורכים שינוי ומחביאים את הצעצוע מתחת לכיסוי שני, בגיל הזה סביר שתינוקות יתקשו \"לעכל\" את השינוי. רוב התינוקות יוסיפו לחפש את החפץ מתחת לכיסוי הראשון למרות שהם צפו וראו כיצד מסתירים אותו במקום החדש.\n\"הטעות\" שתינוקות בגיל הזה עושים היא נורמטיבית, שכן יכולתם להסיק מסקנות ולהגיב באופן מיידי נמצאת עדיין בבנייה. מחקרים מראים שתקופה בת מספר שבועות של תנועה עצמאית במרחב משפרת את היכולת לפרש את מה שקורה בסביבה ובמקרה זה, בסביבות גיל שנה ידעו התינוקות לחפש במקום הנכון.\nכדי לבדוק את הקשר בין זחילה במרחב ובין היכולת לחפש במקום הנכון, נערך מחקר שבו השתתפו תינוקות מיומנים בזחילה ואימותיהן. החוקרים פיזרו שורה של כיסויים והראו לתינוקות היכן הם מחביאים את הצעצוע שבו הקטנים נהנו לשחק. רוב התינוקות שזחלו בעצמם לעבר שורת הכיסויים הסירו את הכיסוי הנכון וחשפו את הצעצוע המוחבא. התינוקות שנישאו על ידי האמהות לעבר שורת הכיסויים, התבלבלו ברובם והסירו את הכיסוי הלא נכון.\nתינוקות לומדים על כיוונים ומרחקים כאשר אנחנו מגיעים או קוראים אליהם בכל פעם מפינה אחרת בבית.\nנמצא שתינוקות המתחילים לזחול במיומנות, מתעוררים יותר פעמים בלילה. מסתבר שעומס הגירויים שחווים התינוקות הזוחלים מוביל להפרעת שינה זמנית ונורמטיבית.\nמחקרים המשווים בין התנהגותם החברתית של פעוטות הולכים ובין בני גילם שעדיין זוחלים מראה שאלו שהחלו ללכת משחקים עם צעצועים זמן ממושך יותר באופן משמעותי, מתקשרים יותר עם ההורים, קוליים יותר ומביעים את עצמם יותר בעזרת מחוות גוף. הפעוטות ההולכים מגיעים לחפצים מרוחקים, אוחזים בהם בזמן ההליכה ומתקרביםו יותר לאמהות כדי להראות להן את ה\"שלל\".\nתינוקות שזוחלים, לרוב מעדיפים לשחק בדברים הקרובים אליהם. גם הם מראים להורים במה אוחזים אך עושים זאת ממרחק בעודם נשארים במקומם. כאשר תינוקות זוחלים מתחילים להגיע לחפצים מרוחקים יותר, לשאת אתם חפצים ולהתקרב להורים כדי להראות להם מה הם השיגו, לרוב יש בכך אות מבשר לקראת הופעתה של יכולת ההליכה.\nמאחורי הגב: כאשר התינוקות לומדים לזחול וללכת הם לומדים להתייחס לכל 360 המעלות שמסביבם. אם תרמזו להם, בעזרת מבט או הצבעה, שיש משהו מעניין מאחורי גבם, עתה הם יוכלו להסתובב ולחפשו.\nהחופש לפעול משפיע גם על בדיקת הגבולות ונמצא כי פעוטות הולכים נוטים יותר להתעלם מבקשת ההורים לעצור מאלו שזוחלים.\nבמהלך השנה השנייה לחיים הפעוטות נהנים לגעת בכל דבר ונראה שמשימתם העיקרית היא להזיז דברים ממקומם. בתקופה זו מתקיימת חלוקה ברורה: הם מפזרים ואחרים מסדרים. מדוע הם לא מחזירים בעצמם? הרי תנועת היד הדרושה כדי להוציא, די דומה לתנועה המשלימה להחזרה. הם לא עושים זאת עדיין כי הם לא יודעים לבטח מה קשור למה.\nהיכולת המוטורית ליצירת הבלגן הזה חשובה כהכנה לשלב הבא - למידת התכונות העיקריות של החפצים והיכולת להבין את הקשר ביניהם. למשל, שבטבעת יש חור! ולחור יש גודל דומה לעמוד שליד! אז יתרחש נס זעיר ויד קטנה תשלח ותנסה לשים את הטבעת בדיוק במקום.\nחוקרי ההתפתחות מצאו כי בתקופה הזו, בה מתרחשת ההבנה הראשונית של הקשר בין חפצים, מתרחשת במקביל התעוררות\nשפתית ומילים חדשות צצות להן פתאום. מה הקשר בין שפה ובין היכולת לשים את החרוזים בחזרה בקופסה או לבניית מגדל מקוביות? לפחות שני קווי דמיון. האחד קשור לכך שגם המילה היא סוג של תכונה והשני קשור לכך שגם השפה היא סוג של משחק הרכבה.\nיכולות הבנת השפה ויכולת המיון מתפתחות במקביל ומשפיעות זו על זו. עזרו לקטנים להבין גם בעזרת התנועה וחישפו אותם למיון ראשוני. למשל לאסוף את כל המכוניות מערמת המשחקים.\nתבניות עם שקעים הן משטח מהנה למיון בו אפשר לשים שניים שלושה פריטים דומים בכל שקע.\nחוקרי ההתפתחות יודעים כיום לקבוע שילדים זקוקים לתנועה כדי ללמוד גם בגילאים מאוחרים יותר. למשל, כאשר נאמר לילדים \"לדבר עם הידיים\" כאשר בעודם מנסים להיזכר באירוע מסויים, הם הצליחו לזכור יותר פרטים מהילדים שלהם נאמר לדבר בלי לזוז ומחקרים מראים שילדי בית הספר יזכרו טוב יותר הסברים מילוליים המלווים בתנועות.\nהתנועה מקדמת את הבנת הסביבה ובכך מוסיפה ליכולת הסקת המסקנות והתנועות עצמן עוזרות להפנמה ולשליפה של פרטים מהזיכרון (גם כמבוגרים אנחנו מתחילים לסמן עם הידיים כאשר המילה המתאימה עומדת לנו על קצה הלשון). נכון, כאשר ילדינו הצעירים בודקים ונוגעים זה בדרך כלל די מלכלך או מרעיש (או גם וגם) והם עצמם לא מוטרדים מהתוצאות. לא תמיד אפשרי לתת לילדים לחקור בעצמם, אבל כשניתן - זוהי מתנה גדולה להתפתחותם."}
{"article_id": "0,7340,L-4438762,00.html", "header_title": "\"את תעשי מה שאני אומרת לך!\"", "full_text": "אנחנו נפגשות בטקס יום שישי המסורתי בבית הספר. \"איזה כיף להיות ילד\", אומרת לי בערגה אחת האמהות. \"איך אני מתגעגעת לתקופה הזו. אין דאגות, אין צרות\".\nאני מסתכלת על חצר בית הספר המלאה ילדים המתרוצצים מצד לצד, על ההורים המקיפים אותם, ועונה: \"אני לא מתגעגעת לרגע לתקופה הזו. באמת כל כך כיף להיות ילד?\".\nאני לא הולכת לדכא אתכם. נכון, הילדים של רובנו לא מסכנים ולא אומללים, הם גדלים באושר ובעושר, בשמחה ובהנאה. אבל לעמוד מהצד ולבכות על כמה קשה להיות הורים, על כמה דאגות, טרדות, צרות ובעיות יש לנו, וכמה קלים חייהם - זה לא מדוייק. כיף והנאה, קסם ושמחה - יש בילדות וגם בהורות, טרדות ולחצים, בעיות וקשיים - יש גם כן לשני הצדדים. זה אמנם נראה לנו כמו צרות של גמדים, אבל עבורם זה עולם ומלואו - כי זה כל העולם שלהם.\nובעולם שלהם הכל נתון מראש. זכות הבחירה שלהם מצומצמת למדי, והם צריכים למצוא את עצמם ולהמציא את עצמם במציאות המוכתבת על ידי המבוגרים, השולטים בעולם ובהם, ואומרים להם מה לעשות. ברוב הזמן בתקווה שיש לזה כוונה טובה - להכין אותם לעולם וללמד אותם איך מתנהלים בו. אבל להיות במקום הזה זה לא פשוט בכלל, ואנחנו שומעים את המצוקה שלהם ואת הרצון שלהם להשפיע קצת יותר על חייהם במשפט האולטימטיבי \"אל תחליט/י עליי\".\nאז איך אנחנו יכולים לעזור להם להרגיש יותר טוב בעולם של מבוגרים?\nכמבוגרים אנחנו בוחרים את המרחק הרצוי לנו מההורים שלנו, מהאחים שלנו ומיתר קרובי המשפחה. יתאים לנו - נגור קרוב, נהיה בקשר חם, נעזור ונהיעזר, נארח ונתארח; יתאים פחות - נתפוס מרחק פיזי ורגשי.\nלילדים, לעומת זאת, אין את יכולת הבחירה הזו. הם גרים בבית עם שני ההורים או מג'נגלים בין בתים של הורים גרושים, גרים באותו חדר עם האחים גם אם לא מסתדרים כי זה מה יש. הם לא יכולים פתאום לקום וללכת, לשכור דירה בתל אביב ולבוא לעשות כביסות פעם בשבועיים.\nעושים הכל כדי שהם ירגישו בבית - בבית. עובדים הרבה על גישור בקשיים בתקשורת בין בני המשפחה; נמנעים ככל האפשר מאפליות בין אחים; משוחחים ובודקים דופק משפחתי - שכולם ירגישו אהובים ורצויים, בעלי ערך ולוקחים חלק בפעילות המשפחתית, שכל קול נשמע, שכולם רוצים לגור כאן.\nאנחנו מחליטים אם לגור בעיר הגדולה או בפרבר, בבניין רב קומות או קרוב לאדמה. נכון שלא כולם כבר הגשימו את חלום המגורים שלהם, אבל לרובנו יש כיוון ורצון.\nאך השיקולים של הילדים לא תמיד באים בחשבון בבחירת מקום המגורים. גם אם אנחנו חושבים לגור ב\"מקום שבו יהיה טוב לילדים\", אנחנו בדרך כלל לא שואלים אותם, אלא חושבים בשבילם.\nלא עוברים דירה כשלילדים מתחשק, כמובן, אבל דואגים שיהיו להם החדר או הפינה שלהם בבית, וככל שמתאפשר - משתפים אותם בבחירה. למשל: של הריהוט לחדר, של צבע הקירות, הווילונות, המצעים, הבובות, מדבקות הקיר וכדומה. שירגישו שהחדר שלהם הוא שלהם, כי הם לקחו חלק בעיצוב שלו.\nגם אם קשה לנו לראות את זה כך, אנחנו בוחרים בכל יום אם ללכת לעבודה או להישאר בבית, אם להמשיך לעבוד באותו מקום או להתפטר, אם לאחר לעבודה או להקדים, אם להישאר שעה נוספת או לצאת לפני הזמן. לילדים סדר היום ומיקומו מוכתב מראש: אנחנו מחליטים לאיזה גן/ בית ספר הם יילכו, מה הם ילמדו, באילו שעות הם נמצאים במסגרת ומתי הם חוזרים הביתה, בדרך כלל גם מה הם ילבשו, מה הם יאכלו, ולפעמים גם עם מי הם ישחקו.\nמחפשים ומוצאים כל דרך לתת להם בחירות קטנות במהלך היום, גם אם זה פחות נוח לנו. בבגדים: לתת אפשרויות בחירה בין שתיים-שלוש אופציות (מה ללבוש לגן); באוכל: לשאול מה הילד רוצה לארוחת צהריים מחר, להכין יחד מערכת כריכים שבועית לבית הספר, לתת לו לבחור חברים שאיתם ישחק אחרי צהריים, וכן - גם חוגים. גם אם אתם בטוחים שהוא מוצרט מבוזבז והוא רוצה חוג כדורגל.\nזו יכולה להיות אחת ההתמודדויות המאתגרות של הילדים. נכון שגם אנחנו לא תמיד בוחרים את הקולגות לעבודה, ולפעמים מתמודדים עם אנשים שאלוהים ישמור, אבל אנחנו מבוגרים ובתקווה שעם השנים כבר רכשנו כלים. השדה החברתי של בית הספר הוא לא פשוט בלשון המעטה. היא עשתה לי/ הוא אמר לי/ הוא לקח לי/ הם חטפו לי/ הוא הלשין עליי וצרות אחרות.\nקודם כל מציעים לילד אוזן קשבת וכתף לבכות עליה, אם צריך. לא מבטלים את התחושות שאיתן הוא חוזר מבית הספר ב\"לא נורא\" (כי עבורו\nבשורה התחתונה: בכל מקום שאפשר, ולחפש את המקומות האלה עם פנס - חשוב לתת לילדים את זכות הבחירה. לתת להם הרגשה שהם בוגרים ויכולים להחליט בעצמם. ואם אפשרתם להם להחליט - חשוב כמובן שתכבדו את הבחירה."}
{"article_id": "0,7340,L-4435239,00.html", "header_title": "הילדים לא מחונכים? הם פשוט מחקים אתכם", "full_text": "בשלושת חודשי החופש הגדול הרצופים שעברו עלינו מצאתי את עצמי סובלת מאוד מהעובדה שהילדים שלי בילו שעות על גבי שעות רצופות מחוברים ל\"קופסאות\" שלהם: מחשב-טלוויזיה-אייפוד-wii, בסבב או במקביל. כעסתי, רגזתי, צעקתי, איימתי, ישבתי בערב חברות וקיטרתי עם כולן על המצב הבלתי נסבל הזה שחייב להיפסק. בצר לי אפילו עשיתי שיחת אימון אישי על הבריאות הנפשית שלי - איך להפסיק לחטוף ג'ננה מכך שהילדים שלי חיים בקופסאות.\nעד שבעלי, ככה בנון-שלאנט, כבדרך אגב כדי לא להכעיס את הלביאה, זרק בארוחת צהריים \"אני לא מבין איך הורים שיושבים כל היום מול המחשב כועסים כשהילדים שלהם עושים את זה\". טוב נו, אז חוץ מלהסכים לכל מילה ולשבת לכתוב על זה עוד כמה מילים, לא יכולתי לעשות הרבה. מה שנקרא, לאכול את הכובע שלי. קוראים לזה מודלינג, בעברית - דוגמה אישית, ואנחנו מוצאים את זה בתחומים נוספים בהורות ובחינוך. הנה שלוש דוגמאות מחיי היומיום:\nאם בעבר המומחים היו מייעצים לחלק את שעות המחשב בין בני הבית כדי למנוע ישיבה רצופה של אחד הילדים מול המחשב ו/או מריבות אחים, היום זה כבר ממש לא רלוונטי. לרוב הילדים יש סמארטפונים משלהם מגיל צעיר למדי, ובלי לדבר על נזקי הקרינה אנחנו עדים לנזקי התקשורת שגורמים מכשירים אלה, המתיימרים להיות כלי תקשורת.\nלא נדיר לראות משפחה שמסבה לשולחן האוכל/יוצאת לפיקניק כשכל חבריה, במקום לתקשר זה עם זה - יושבים עם הפרצופים בתוך הטלפונים.\nתרימו את העיניים שנייה מהאייפון ותסתכלו על הורים - למשל בגינה הציבורית. שולחים את הילדים לשחק ובינתיים שקועים בוואטסאפ, בפייסבוק, או סתם מתעדכנים בחדשות. גם בחיי היומיום המבוגרים - אנחנו יושבים במסעדות, בישיבות צוות או בשיעורים באוניברסיטה, ורחוקים מלהקשיב לדובר. אז למה להאשים את הילדים?\nמכריזים על זמן נקי ממכשירים. קראתי (בפייסבוק) שמישהו הציע לחברים שלו שבפעם הבאה שהם יוצאים למסעדה עושים ערימת טלפונים במרכז השולחן. הראשון ששולח עיניים או ידיים למכשיר שלו - משלם את החשבון. אפשר לעשות את זה בארוחה משפחתית - המסמס בזמן הארוחה ישטוף את הכלים, או משהו כזה.\nהורים רבים נוהגים לפנות לילדים שלהם במשפט בסגנון \"כשאני הייתי בגילך... (כבר שכחנו כמה \"אהבנו\" לשמוע את הפתיח הזה מהורינו, הא) איך שהייתי מגיע מבית הספר - הייתי יוצא החוצה לשחק עם החבר'ה כדורגל, לרכוב על אופניים. ואתה רובץ כמו בטטת כורסה בבית כל היום. צא ותעשה ספורט\".\nמתי בפעם האחרונה אתה, אבא, יצאת לשחק כדורגל? מתי את, אמא, יצאת לריצה או להליכה? יועצי ההורות מייעצים לעשות פעילות גופנית משפחתית, יחד עם הילדים, אבל העצה הזו אינה מעשית עבור רוב המשפחות. כשזה מוטמע בנו באמת כאורח חיים (למשל, יש ערב קבוע בשבוע שאבא יוצא לשחק כדורסל עם החבר'ה, או שאמא הולכת לאירובי) - הילדים קולטים שפעילות גופנית סדירה היא חלק מהחיים.\nלגבי המשפט הקבוע ממקודם, חשוב לזכור את ההבדל בין ההורים שהיו לנו, להורים שיש לילדים שלנו: רבים מאיתנו מודאגים - הרבה יותר משהורינו חששו לנו בילדותנו, שיקרה משהו לילדים בחוץ (ואם הוא ירוץ לכביש אחרי הכדור? ואם מישהו יפתה אותו בדרך? ואם חלילה יחטפו אותו? יאללה, שיישאר בבית מול המחשב). פשוט נוח לנו ומרגיע אותנו כשהילדים לידינו, ולכן אנחנו בכלל לא מעודדים אותם לצאת.\nעושים. מחפשים ענף ספורט שאוהבים (אנחנו ההורים, כן?), מנסים להיזכר מה אהבנו לעשות כילדים (שחייה, ריקוד, רכיבה על אופניים, משחקי כדור, ואולי נרצה ללמוד קפוארה?) - ומתחילים. אם זה לא משהו שמהנה אותנו, אין סיכוי שנתמיד בזה. הילדים ירצו - יצטרפו. מציעים להם ללכת לחוג ספורט לבחירתם. זוכרים כל הזמן שזו בחירה שלהם ושזה יכול לקחת זמן.\nהורים רבים מתלוננים שהילדים שלהם לא אוכלים, לא אוכלים כמו שצריך, ובעיקר לא אוכלים ירקות.\nכשאחת מחברותיי הטובות הלינה על כך שוב ושוב, עימתתי אותה עם האמת בעודה מחזיקה את הכריך עם השוקולד שהכינה לעצמה יחד עם הכריכים של הילדים בבוקר: \"יקירתי, ומה את אוכלת? ירקות? גבינות?\". \"מממ...\", היא מלמלה, והלכה להעמיד את עצמה בפינה.\nנכון שיש הרבה הורים שכן אוכלים ירקות והילדים שלהם לא, והפתרון נחלק כאן לשניים - דוגמה אישית, ואימוץ הסיסמה הקלאסית של הדיאטה \"לא מכניסים אויבים הביתה\". אם לא יהיו בבית חלופות נוחות וקלות יותר לפתיחה ולנשנוש (מי אמר חטיפים?) - הילדים יאכלו פירות וירקות. בקבוצת הורים שבה השתתפתי סיפרה אחת החברות שהילדים שלה מנשנשים אחר הצהריים גזר וגמבה וכולנו פערנו עיניים. אבל בהחלט אפשר להתחיל מענבים ומתפוחים חתוכים.\nשני אבל-ים חשובים:\nאם אנחנו ממש לא אוהבים ירקות ופחמימות ריקות הן עבורנו טעם החיים - נתקשה מאוד לאכול אותם \"בשביל הילדים\". כנ\"ל לגבי המחשב, הסמארטפונים והפעילות הגופנית. אבל אם אנחנו מחליטים שטוב לנו עם עצמנו ושלא מתאים לנו להשתנות - שלא נצפה שהילדים יעשו כדברינו, כי ילדים עושים מה שההורים עושים, ולא מה שהם אומרים. אם אנחנו מקבלים את עצמנו כמו שאנחנו - עלינו לקבל גם את הילדים שלנו כמו שהם. אנחנו לא מושלמים, גם הם לא.\nעל הסוגייה הזו אפשר לכתוב כתבה שלמה, אבל חשוב להזכיר אותה כאן. הכללים והגבולות שחלים על הילדים - לא חובה שיחולו על המבוגרים. למשל, אם אנחנו לא מרשים לילדים לאכול בחדרים ועושים זאת בעצמנו - זה כי יש דברים שלאמא ואבא מותר ולכם לא, כמו לצפות בטלוויזיה אחרי השעה 21:00 בערב. אנחנו מסתכנים בזה שהם ישכפלו דפוסי התנהגות, אבל אם זה עקרון שחשוב לנו, נמשיך לעמוד על חוקי הבית."}
{"article_id": "0,7340,L-4046515,00.html", "header_title": "אבא מורח לק לבן: הורים מורדים בחוקי המגדר", "full_text": "יש מי שיופתעו לגלות שאת החדר מאכלסים דווקא שלושה בנים: יובל ‭,(8)‬ גיא ‭(6)‬ ועמרי ‭.(3)‬ אמא שלהם, עדי שטרסמן ‭,(44)‬ גאה להגדיר את עצמה \"מורדת מגדר‭.\"‬ כלומר, אחת שלא מאמינה בבגדים כחולים ובמכוניות צעצוע לבנים, ובבגדים ורודים ובבובות צעצוע לבנות. בעלה, איל לרנר ‭,(40)‬ סמנכ\"ל תפעול ומכירות בחברת תוכן סלולרי, זורם איתה.\nשטרסמן היא מטפלת בהתפתחות תינוקות בשיטת ורדי, מדריכת עיסוי תינוקות בבייבי יוגה ובעלת בלוג בנושאי אמהות בפורטל און-לייף. מאז ומתמיד האמינה שכדאי לחשוף את הילדים לכמה שיותר אופציות. \"ברגע שחושפים בנים לדברים שנתפסים כגבריים בלבד, ואת הבנות רק לצבעים ואביזרים 'נשיים‭,'‬ מפספסים בגדול‭,\"‬ היא אומרת.\n\"אני בטוחה שאם הייתה לי בת, הייתי קונה לה מכוניות. סטריאוטיפים צורמים יש בכל מקום. בסרטים, בטלוויזיה, באגדות. תמיד הנסיכה פאסיבית והאביר אקטיבי ומושיע. זה לא שלא אהבתי את הסיפורים כשהייתי ילדה, אבל אין מה לומר, הם גדושי מסרים שגויים. זה נראה לי סותר לחנך ילד להקשבה ולביטוי עצמי ודווקא בזה לחטוא. זה כמו להעביר מסר כפול‭.\"‬\nלהתפוצצות הפריטים הוורודים בחדר הבנים יש אחראים נוספים. \"כשהריתי בפעם השנייה, ההורים של בעלי קנו ליובל בובה ורודה, כדי שיתרגל לעובדה שהוא עומד להפוך לאח גדול. מאוד שמחתי, ועד היום יש לנו את הבובה הזו, שעכשיו היא של עמרי. בגילאי ארבע-חמש‬ גיא נהג להזמין חברות מהגן והיה משחק איתן בבובות. בזמנו זה היה עבורי הכי ברור בעולם שלילד קטן צריכים להיות אביזרים כמו מטבח ועגלת סופר למען המשחק הסימבולי. היום האבות שותפים לגידול הילדים, וממש לא צריך להיות צורם לראות ילד מטייל עם עגלה ובובה והולך איתה לגינה, כמו שברור שקניות וסופר שייכים גם לעולם הבנים\".\nקשה להשיג בגדי בנים בוורוד ובסגול, אבל שטרסמן אינה מרימה ידיים: \"אני מוצאת פריטים אחרים, למשל, גרביים סגולים או ורודים שהיו מיועדים לבנות, כדי שהבנים שלי ימצאו את עצמם במגוון הגדול. אני יודעת שיש מי שנרתע מזה, כי הוא חושש שמא הילד לא יפתח זהות מינית 'הולמת‭,'‬ אבל אצלי זה לא משחק תפקיד, וזה ניתן לבחירתם. בכל אופן, אני בכלל לא מאמינה שזה משפיע\".\nבחירותיה הלא שגרתיות זוכות לתגובות שונות ומגוונות. \"יש חברות שמאמינות כמוני שצריך להקשיב לילד, לרצונות ולטעמים שלו, שחשוב לתת לו מקום למצוא את הביטוי העצמי שלו ולנסות לא לכפות עליו כלום. אבל יש לי גם חברות שחושבות שאני יותר מדי ליברלית ופתוחה, והן כן הרימו גבה כשראו את יובל לראשונה עם עגלת הקניות. כשראיתי את התגובות ממש הופתעתי, כי עבורי זה היה הכי טבעי בעולם, בכלל לא הבנתי על מה הרעש. זה משחק לכל דבר. זה כמו שאומרים לבן, 'אתה גבר, אסור לבכות‭.'‬ דווקא צריך לבכות, ורגש זה משהו ששייך גם לגברים‭.\"‬\n\"דברים כמו, 'בעלי לא היה מרשה לי אם הייתי רוצה לקנות עגלה ורודה לבן שלי‭.'‬ לאיל אין בעיה עם דברים כאלה, אם כי אני לא חושבת שהוא היה קונה אותם בעצמו. כשאני נכנסת לחנות לבגדי תינוקות, זה בדרך-כלל מביא לי את הסעיף: הכל כל-כך אחיד - צד אחד לבנות בוורוד, צד שני לבנים בתכלת. שמחתי מאוד כשיובל ביקש גרביים ורודים.\n\"באחת הקניות שלנו, איל ואני ראינו בחנות פיג'מה של דורה שנתפרה בגזרה נשית לחלוטין. עמרי מאוד אוהב את הדמות, אז התעלמנו לגמרי מהעניין, קנינו לו אותה והוא נהנה ממנה מאוד. נראה קצת כמו בת? אז מה? גם ברחוב אף פעם לא חשבו שמדובר בבנות. הם נראים מאוד גבריים‭.\"‬\n\"האמת היא שלא. אני אפילו מורחת לבנים לק. זה התחיל מזמן, כשיובל ראה אותי עושה את זה וביקש גם. לא ראיתי סיבה שלא למרוח לו, זה הרי משחק לכל דבר, כמו להתחפש. זה הפך למנהג, והוא הפסיק כתוצאה מתגובות חברתיות בגיל חמש. בינתיים גיא הצטרף, והם התחילו למרוח רק בחופשים. כשגיא חזר מחופשה לגן חובה, היו לו עדיין שאריות לק מהחופש ואמרתי לו שמבחינתי הוא יכול ללכת ככה, אבל שיידע שהוא צפוי לריקושטים. זה לא ממש שינה את דעתו, ושמחתי לראות שהוא בטוח בעצמו.\n\"המבוגרים אולי קצת תוהים מאיפה הרעיון ושואלים, 'מי מרח לך‭'?‬ הכי מצחיק זה לראות איך מגיבים כשהוא עונה בכנות שאבא שלו עשה את זה. אם הייתה לי בת, לא הייתי מתחילה כזה מוקדם. ברור שאיפור והתגנדרות מיועדים למשיכת בני המין השני, ומתוך המודעות הזו לא הייתי מרשה את זה לבתי. אצל בנים הבעיה מתנטרלת, אין את האלמנט הזה, ומבחינתי זה משחק נטו‭.\"‬\n\"בוודאי שיש. יש גבולות בכל דבר: לא לקלל, לא להרביץ, לשמור על יחסי אנוש. ברור‭.\"‬\nאסור לקלל, אבל מותר להגיד איכסה על דברים של בנות. \"האמת היא שזה כבר קורה, וזה נורמלי. זה מראה שלמרות הכל הם מפנימים את מוסכמות החברה, וזה בריא. מאידך, חשוב לי שהם יפנימו ערכים לא רק כי ככה אומרים כולם, אלא כי הם מאמינים בזה וחושבים באופן עצמאי. אחרי הכל, הם הכי מתעניינים בכדורגל, כמוני וכמו בעלי.\n\"אני אומרת שלא צריך להיות 100 אחוז בן או בת, לכל אחד צריך להיות משניהם. חגגנו לגיא יום הולדת, והיה לו זר עם פרחים ורודים וסגולים. הבנות ציחקקו ואמרו לו, 'זה של בנות‭.'‬ הוא המשיך לחייך והיה כל-כך בטוח בעצמו, ואני ראיתי איך הן נעולות ואיך הוא זורם‭.\"‬\nנגה קרן-גיל בת השנה מתל-אביב אף פעם לא לובשת ורוד. בתם הבכורה של שלי ‭,(29)‬ עורכת קדימונים ברדיו, וערן ‭,(33)‬ עורך וידיאו וממקימי האתר ‭,techtv.co.il‬ הולכת על הלוק השחור ממש מגיל אפס. \"באופן כללי אני לא אוהבת ורוד‭,\"‬ מצהירה האם, \"אני אוהבת צבעים כהים. אין מה לעשות, שחור כמעט תמיד נראה הכי טוב. חבל שאין בארץ מבחר יותר גדול של צבעים וסגנונות והכל נורא מיינסטרים. אופנת התינוקות מוכתבת מסטריאוטיפים ומהגדרות מגדריות ולא לפי טעם אישי.\n\"כילדים, ערן ואני לבשנו ושיחקנו עם מה שהיה לכולם: בגדים בצבעים מגדריים, בובות לבנות, חיילים לבנים. לא היה משהו מיוחד או שונה בחינוך, הכל היה רגיל ונורמטיבי. זה שאנחנו נוהגים ככה היום בא ממקום של אופי. אנחנו בעצמנו לא בדיוק מיינסטרים באורח החיים שלנו. זאת לא הייתה החלטה, זה בא לנו באופן טבעי ביותר‭.\"‬\nוהכי טבעי אצלם זה, כאמור, שחור. \"אני שונא ורוד אפילו יותר משלי‭,\"‬ חורץ ערן. \"אני לא מאמין בהגדרה מגדרית של צבעים וצעצועים, וחושב שאפשר להלביש את הילדה בכל צבע ולתת לה לשחק באיזה צעצוע שהיא רוצה, גם אם זה צעצוע 'של בנים‭.\"'‬\nלהט המרד המגדרי אינו עניין חדש אצל שלי. \"זה משהו שמלווה אותי בחיי היומיום, ולא היה לי ספק שאיישם את זה גם על הילדים שלי. למשל, כשהלכנו לחנות לציוד תינוקות ראינו שידות החתלה רק בשני צבעים, ורוד או כחול. השידה הכחולה הייתה יותר יפה, ולכן קנינו אותה למרות שידענו שמדובר בבת.\n\"עוד לפני הלידה ביקשנו ממי שהתכוון לקנות לנו בגדים שלא יבחר בצבעי ורוד. אם בכל זאת קיבלנו בגדים ורודים, החלפנו אותם בבגדים בצבעים אחרים. עם הזמן אנשים כבר למדו להכיר אותנו, והם יודעים לקלוע לטעם שלנו. יש לנו לא מעט פרטי לבוש שחורים ואפורים, כולל סינר שחור. העגלה, הסל-קל ומושב הבטיחות ברכב כולם שחורים. לנגה יש גם מכוניות צעצוע וגם מוצצים כחולים‭.\"‬\n\"לפעמים אנשים מביעים תמיהה על זה שהלבשנו תינוקת בשחור. יש כאלה שסבורים שזה לא צבע הולם לתינוקת, אבל מי שמכיר אותנו לא מופתע, והאמת שלרוב מחמיאים לנו כמה זה חמוד עליה. הסבתות לא אהבו, בלשון המעטה, את הרעיון של להלביש את הילדה בבגדים שחורים וכהים, אבל מהר מאוד הן התרגלו לרעיון, והיום הן אפילו קונות לה בגדים כאלה בעצמן‭.\"‬\nערן מודה שלפעמים אנשים טועים וחושבים שבתו היא בעצם בן. \"כשאני מתקן אותם, הם מתנצלים ואומרים שזה בגלל הבגד או המוצץ הכחול. באופן עקרוני אנחנו לא מוכנים להקנות לה הרגלים של 'בנות לובשות רק ורוד' או 'בנות משחקות רק בבובות‭.'‬ כשתגדל, ניתן לה לבחור את הצעצועים שלה ולא נכוון אותה לקנות רק מטבח או מכונת כביסה לבנות. אם היא תרצה, היא תקבל גם צעצועים של בנים. חשוב לנו שהילדה תגדל כמה שפחות עם הבניות מגדריות. זוהי הדרך שלנו, ואנחנו לא מנסים לחנך את ההורים האחרים או להשפיע. כל אחד והקטע שלו‭.\"‬\nאיטל בציר-אלשיך ‭,(34)‬ בעלת משרד ליחסי ציבור, ובעלה שרון אלשיך ‭,(39)‬ מנהל פרויקטים בחברת היי-טק מראשון-לציון, הצהירו על המרד המגדרי שלהם כבר בשם שבחרו לבתם הבכורה - אריאל. בארגז הצעצועים של בת החמש יש מכונית ורכבת חשמליות, ובארון הבגדים חליפות פוטר בכחול ובאפור.\n\"זה היה לנו מובן מאליו‭,\"‬ מסבירה איטל. \"אריאל מתעסקת גם בפיות ובנסיכות, אבל גם במשחקים שנחשבים של בנים כמו צלחת מעופפת ורכב חשמלי על שלט. לבית שלנו באים לשחק גם בנים וגם בנות. בסביבה הקרובה שלנו אף אחד לא העיר לי על העובדה שהבת שלי לובשת צבעים 'של בנים‭.'‬ אני כן שומעת מאמהות שהילדות שלהן לא מוכנות ללבוש בבוקר שום דבר למעט שמלות בצבע ורוד ובמקרה אחר בסגול. לשמחתי, לי אין את הבעיות הללו‭.\"‬\n\"זה קורה, אבל אני ממש לא עושה מזה סיפור. אפילו מצחיק אותי לחשוב עד כמה הסטריאוטיפים והאמונות טבועים בנו עוד מגיל אפס. אותן אמונות ממשיכות להיות טבועות עכשיו גם אצל ילדינו, והם ינחילו גם לדור ההמשך את האג'נדה המגדרית הכל-כך ברורה‭.\"‬\n\"אני לא אתאכזב, אבל אני בספק אם זה בכלל יקרה, כי אני מאמינה שלהורים יש השפעה על צורת החשיבה של הילדים, על הבניית המציאות. יש דרך להעביר מגדר באופן שוויוני לילדים. אני מסבירה לה שאין דבר כזה צבע של בנים וצבע של בנות. הנה לאבא, למשל, יש חולצה מכופתרת בצבע ורוד. הילדה רואה וסופגת. אנחנו כן מדברים על זה עם חברים, וכשאני פוגשת אמהות במפגשים חברתיים כמו ימי הולדת, אני בהחלט מספרת איך זה אצלנו בבית‭.\"‬\n\"זה לא יקרה כי היא רואה את אמא, ואני בכל זאת אישה, למרות שאני זו שמתקנת את סתימות הביוב בבית. אבל נגיד שהיא תשחק כדורגל עם הבנים בבית הספר, אז מה? לדעתי, בכלל צריך לשנות את תוכן ספרי הילדים, ההצגות, הסרטים ועוד סדרה של נושאים שיש להם השפעה על הילדים. בסיפור כמו 'לכלוכית' האישה מנקה את הבית, ואילו הגבר מופיע רכוב על הסוס הלבן. ההתעסקות בבחירת צבע של בגד וצעצוע היא רק חלק מתוך מגוון הסוגיות והמקורות החשובים להקניית ערכים חברתיים-תרבותיים, בין אם בגלוי ובין אם בסמוי‭.\"‬\nלמרות הכל, כשאריאל מקבלת מתנה ורודה, איטל לא ממהרת להחליף אותה. \"זה אקט קיצוני מדי‭,\"‬ היא אומרת‭\".‬אנחנו מעריכים כל מתנה ומשאירים את שיקול הדעת לאריאל, שלמרות גילה הצעיר בהחלט בוגרת לקבל החלטות כמו אם היא רוצה את המתנה או לא. אם היא תחליט להחליף, זה לא בגלל העובדה שזו מתנה של בנות, אלא כי יש לה כבר משהו כזה או שהמתנה סתם לא מעניינת אותה‭.\"‬\nכשבתה מבקשת לצפות בסרט בנות מובהק כמו \"ברבי באגם הברבורים‭,\"‬ היא לא מרוצה - אבל מבליגה. \"אני לא משתגעת על זה בגלל דימוי הגוף המושלם של ברבי, אבל בזכות העובדה שהסרט משלב את המוזיקה של צ'ייקובסקי וקטעי בלט, וגם מציג את ברבי כאמיצה, זה עוד איכשהו עובר. אצלנו בבית גם לא ראו את 'היפה והחנון‭.'‬ תוכנית הריאליטי הזו פגעה בדימוי הנשי. כאילו אישה לא יכולה להיות אינטליגנטית, אלא רק בתפקיד היפה והטיפשה\".\nחברותיה של אריאל שמחות לשחק בצעצועי הבנים שלה כשהן קופצות לבקר. \"אולי זה יישמע מפתיע, אבל הן מאוד מתלהבות מהג'יפ עם השלט. זה אומר, שכשחושפים את הילדים למגוון רחב של צעצועים, הם יכולים להחליט מה הם באמת אוהבים יותר. ייתכן שהבניית המציאות שלי היום לקוחה גם מהחינוך השוויוני שאני קיבלתי. אני אדם שמסוגל לבקר את מהלכי החברה, המניעים, התפיסות, ולהתנהג לא תמיד על-פי הזרם. מי אמר שהזרם תמיד צודק?\".\nאיטל, שילדה החודש את בתה השנייה עמית, מבטיחה לגדל גם אותה בהתאם לעקרונות האלה. \"אפילו עכשיו, כשרכשנו לה עגלה, שרון בחר צבעים עם שילוב של חום-מוקה ותכלת בהיר. יש שיאמרו שהצבעים הללו הולמים בנים בלבד, אבל לא בבית שלנו\"."}
{"article_id": "0,7340,L-3931928,00.html", "header_title": "היפראקטיביות בביה\"ס: ברכה או קללה?", "full_text": "ההורים של דור (שם בדוי) הגיעו אלי מאוד מוטרדים. הם סיפרו לי שבנם בורח מבית הספר ומפריע בשיעורים. המורה מותשת ממנו והוא מרבה להתפרץ. הם הרגישו שהם מאבדים שליטה והיו מודאגים שבקצב הזה דור יסומן בבית הספר כ\"ילד בעייתי\".\nהילד מרגיש כל הזמן \"לא בסדר\" ומסתובב עם תחושה מתמדת של כישלון. אינני יכולה להמעיט בחשיבות הנושא הזה. זאת מכיוון שילד שחש כי הוא גורם מפריע ובלתי רצוי, יגדל להיות מבוגר בעל דימוי עצמי שסיכויי ההצלחה שלו בעולם נמוכים.\nילד שמתויג בשנים הראשונות שלו בבית הספר כתלמיד בעייתי, יתקשה מאוד לצאת מהמשבצת הזו והדבר ישפיע על ההתנהלות שלו מול המערכת בשנים הבאות. לילדים במצב הזה יש נטייה להנציח את מצבם באמצעות התנהגות שלילית.\nלמרות שאין בעיית אינטליגנציה, ילדים היפראקטיביים נוטים להיות תלמידים חלשים, בגלל הקושי שלהם לעמוד בדרישות המסגרת, כגון: ישיבה על כיסא במהלך שיעור שלם, האזנה למורה, הימנעות מתגובות אימפולסיביות ועוד.\nלמרות העלייה במודעות בשנים האחרונות, מסגרת בית הספר עדיין אינה יכולה להתאים עצמה בצורה מושלמת לצרכיהם של ילדים אלו. לכן, להורים תפקיד קריטי בתיווך בין הילד למערכת ובמתן כלים להסתגלות. הליווי שילד זקוק לו צריך להתממש במספר רבדים:\nבמקום לדכא את האנרגיה הבלתי-נדלית של הילד, רצוי לנתב אותה לאפיקים אחרים. לכן, עיסוק בפעילות ספורטיבית חשוב ביותר.\nמתן כלים לתקשורת:\nניתן להפחית את מידת האימפולסיביות ולשפר את היכולת לדחיית סיפוקים ובכך להקטין בצורה משמעותית את הקושי מול המערכת. באמצעות משובים חיוביים ניתן להגיע להישגים משמעותיים שמעצימים את הילד, בניגוד להענשה על התנהגות שלילית.\nתנועה היא כלי ריפוי יעיל ביותר. ילדים היפראקטיביים זקוקים לתנועה יותר מאשר ילדים אחרים, על מנת לווסת את רמת האנרגיה הגבוהה שלהם. עבודה במגע מקנה לילד הבנה מעמיקה של גבולות, מתוך למידה של גבולות הגוף. בנוסף, היא מעלה את הביטחון העצמי ומקנה שקט גופני ורגשי.\nתמיכה רגשית ניתנת במטרה להעלות את הדימוי העצמי של הילד. במסגרת טיפולית היא נותנת לילד תחושת לגיטימציה ובטחון, על ידי הכלה של הכעס והתסכול, מתן חוויה של הצלחה והדגשת נקודות החוזק. שילוב של תמיכה רגשית במסגרת הטיפולית והביתית הוא בעל השפעה מרחיקת לכת על הילד."}
{"article_id": "0,7340,L-4025389,00.html", "header_title": "ריטלין: מה רע בלקחת כדור? טור של פסיכיאטר", "full_text": "לצערי, הכתבה והדיון שהתפתח בטוקבקים מפספסים את הדיון העקרוני שעלה בפרסום של הלשכה ומצליחים שוב לרדד אותו לשאלה הבנאלית \"ריטלין - כן או לא?\".\nמה עושים בני אדם שמנסים להתמודד במסגרת של תחרות עם סטודנטים אחרים בחוגים לפסיכולוגיה או למנהל עסקים, ומתקשים לעמוד בה? מה עושים אנשים שמנסים להתמודד עם שעות עבודה ארוכות או עם תחרות במקום העבודה? איך אפשר להצליח להתמודד עם הציפייה של החברה שבה אנחנו חיים, שנהיה כל הזמן ברמת תפקוד מקסימלית?\nיש כל מיני דרכים ואחת מהן, שדווקא מקובלת אצל סטודנטים, היא להשתמש באופן קבוע בתרופות שונות הניתנות בדרך כלל לאנשים הסובלים מהפרעת קשב וריכוז (ADHD). כמובן שמדובר כאן באנשים שאין להם הפרעות קשב וריכוז, והם לרוב מתפקדים בצורה לא רעה בכלל בחיי היומיום, אבל בגלל סיבות פסיכולוגיות ולחצים חברתיים שונים הם מרגישים שהם לא מתפקדים מספיק טוב.\nהם לוקחים באופן קבוע תרופות כמו ריטלין (Ritalin) ואדארל (Adderall), שהם בעצם סוג של סטימולנטים, בתקווה שהתרופות יסייעו להם לתפקד טוב יותר ולא לאבד ריכוז או לרדת בתפקוד. בארצות הברית יש גם טרנד שבו אנשים שמרגישים חסרי אנרגיה בזמן העבודה משתמשים בתרופה בשם Provigil, המיועדת לאנשים שסובלים מנרקולפסיה (התקפי שינה פתאומיים).\nאם אנחנו חיים בעידן שבו אנו מצפים מעצמנו לתפקוד קוגניטיבי אינטנסיבי יותר ממה שנדרשנו לו לפני חמישים שנה, מה בעצם רע בנטילת כדור אשר יכול לספק לנו שיפור של עשר או עשרים אחוז בכדי להשיג תוצאות טובות יותר? למה אנשים בריאים יכולים לאכול את המאכלים שייתנו להם אנרגיה ולשתות משקאות אנרגיה, אבל לא לקחת בצורה אחראית ומסודרת תרופות שישפרו את התפקוד שלהם?\nהנורמות החדשות של שיפור התפקוד באמצעות תרופות מפעילות לחץ חברתי על הסביבה באמצעות העלאת רף הציפיות מהאדם הבודד, עם תלות בתרופות ובלי קשר להשקעה, למאמץ או להבנה. אותן שאלות אפשר לשאול גם לגבי נטילת תרופות נוגדות דיכאון (SSRI) על ידי אנשים שלא סובלים מדיכאון. גם תופעה זו מוסברת על ידי מי שנוטל אותן באותה דרך בדיוק: אם אפשר לא לסבול מהתסכולים של החיים, אם אפשר לשפר את איכות החיים על ידי נטילת תרופה, מה בדיוק הבעיה בזה? כמו שעייפות היא תופעת לוואי של החיים במאה העשרים ואחת, גם עצבות או עצבנות הן תופעות לוואי שאפשר לקחת תרופה ולהעלים אותן.\nנטילת ריטלין לצורך שיפור התפקוד של האדם בחברה מבטאת את קנה המידה העיקרי של החברה המודרנית: יעילות. איננו נמדדים יותר בכמה אנו תורמים לסביבה או בכמה אנו משפיעים על משפחתנו, אלא האדם הבודד נבדק על פי מדדים תחרותיים ועסקיים. דווקא בגלל זה העייפות, שהיא צורך ביולוגי טבעי של האדם, מתפרשת כ\"תופעת לוואי\". אנחנו כבר לא אנשים אלא ברגים במכונה, שצריך לשמן אותם באמצעות תרופות כדי שהם יעבדו חלק יותר.\nומה עם אלו שלא לוקחים את הסטימולנטים האלו? מצד אחד הם מתמודדים בתנאים לא שווים מול אחרים, שמקבלים לכאורה יתרון תחרותי. מצד שני, ואת זה אסור לשכוח, לתרופות יש תופעות לוואי פוטנציאליות שיכולות גם הן להשפיע על התפקוד של אדם שנוטל אותן. הרי פסיכיאטר שרושם ריטלין מודע לתופעות הלוואי הפוטנציאליות של התרופה, ולכן כשיש סיבה טובה לרשום תרופה, כמו עבור אדם שסובל מהפרעת קשב וריכוז ובעזרת התרופה מתפקד כמו אדם שאינו סובל מהבעיה, היתרונות גוברים על החסרונות. אבל מה בנוגע לאדם שאין לו כל בעיה ושהשיפור התפקודי אצלו יכול להיות רק באחוזים בודדים? האם גם אז החברה תומכת בנטילת תרופות?\nהשאלה הכי גדולה שכולנו צריכים לשאול את עצמנו היא מה כל זה אומר על החברה שבה אנחנו חיים? אם אנחנו חיים בחברה שבה אנחנו עובדים עד אפיסת כוחות, אם אנחנו מפתחים טכנולוגיות שתפקידן להפוך אותנו לאנשים יעילים יותר, ואם עכשיו אנחנו גם צריכים לקחת תרופות כדי להצליח לעמוד בקצב - מה כל זה אומר עלינו?\nכפי שנכתב בנייר העמדה, ההחלטה על מתן טיפול רפואי להעצמה קוגניטיבית צריך להינתן בשיקול דעת, תוך כדי התחשבות בכל הסיכונים (האישיים והחברתיים), והחברה שלנו צריכה לקחת את האחריות לכל המשמעויות על עצמה - ולא להטיל אותה על הרופאים."}
{"article_id": "0,7340,L-4157577,00.html", "header_title": "בדרך לריפוי? התגלו 4 גנים הגורמים ל-ADHD", "full_text": "כך מקווים מומחים בארצות הברית אשר חשפו את גילויים של ארבע גרסאות גנים המעורבות בהפרעת קשב וריכוז (ADHD). התגלית המהפכנית עשוייה להוביל לטיפול גנטי - שיביא לריפוי. על הממצאים מדווח כתב העת Nature Genetics בגליונו האחרון.\nהפרעת קשב וריכוז היא תסמונת המאופיינת באימפולסיביות, תזזיתיות, הפרעות בריכוז וחוסר מנוחה. למרות הטיפולים היעילים הורים רבים עדיין נמנעים מלטפל בילדיהם בתרופות מחשש להתמכרות. התוצאה מכך הרסנית: הידרדרות בלימודים, נסיגה חברתית ושיעור גבוה של תאונות דרכים, פשיעה והתמכרויות."}
{"article_id": "0,7340,L-4296361,00.html", "header_title": "שיסתדרו לבד או להתערב? פתרון מריבות ילדים", "full_text": "ילדים קטנים, בשלב שבו הם אינם מסוגלים להביע את עצמם היטב במילים, יפנו לרוב לתגובות פיזיות כשלא יצליחו להשיג את מבוקשם: לזרוק את עצמם על הרצפה, לפגוע בילד השני, לחטוף, לדחוף,\nועוד.\nאפשר לצפות לכך כמעט כשמדובר בפעוט, אך מה קורה לילדים בגילאי הגן ואף בבית הספר? יותר ויותר ילדים ממשיכים להגיב בצורה פיזית גם כשיש להם שפה עשירה דיה כדי לבטא את עצמם ואת רצונותיהם, פשוט כיוון שלא רכשו מעולם כלים שונים להתמודדות.\nכפסיכותרפיסטית אני עובדת עם ילדים רבים סביב נושא התקשורת, ובמקביל מנחה את ההורים ופעמים רבות אף את צוותי החינוך העובדים עם הילד. ההנחיות פשוטות אך הכרחיות כדי להבטיח שינוי משמעותי בדרכי התקשורת של הילדים והפחתה ב\nהגואה שאנו עדים לה בימינו.\nהנה המקרה הקלאסי: נועה משחקת בבובה, משכיבה אותה לישון והולכת להביא לה אוכל. דנה רואה את הבובה בעריסה ומחליטה להוציא אותה לטיול בעגלה. נועה מיד מגיעה ומושכת את הבובה. מיד גוברות צעקות ה\"זה שלי!\" מכל פינה.\nמה עושים? יש הטוענים שזה הזמן להתעלם, \"שילמדו להסתדר\". הבעיה בדרך הזו היא שעוד אין להם כלים להסתדר, ומה שהם יוכלו להסיק מניצחון בבכי, בצעקות או במשיכות הוא שהחזק שורד, וחזק = כוחני. אז מה לימדנו אותם?\nיש שיקחו מהן את הבובה מאחר שהיא הפכה לבובת מריבה, והילדות יצטרכו ללכת לשחק במשהו אחר, רצוי בנפרד. במקרה הזה מנענו מהן מציאת פתרון. ייתכן שהן יתנחמו בעובדה ששתיהן הפסידו ולא רק אחת, אבל האם כך היינו רוצים שיתמודדו עם קונפליקטים בעתיד? בשיטת \"אם לי לא יהיה אז גם לך לא\"?\nהפתרון האידיאלי הוא לגשת אל הבנות, לרדת לגובה שלהן ולתאר את הקונפליקט: \"שתיכן רוצות לשחק בבובה. בואו נחשוב על פתרון\", וכעת תציעו להן שניים-שלושה פתרונות אפשריים.\nאפשרות אחת היא שדנה תיקח את הבובה לטיול בזמן שנועה מכינה לה אוכל, וכשתחזור נועה תאכיל אותה. אפשרות אחרת היא שדנה תמתין בסבלנות עד שנועה תסיים את המשחק, ובינתיים תמצא משהו אחר לעשות.\nהילדות יבחרו באפשרות שעליה יסכימו וימשיכו במשחקן. בהמשך, כשכבר יבינו ויפנימו את הכלי של הצעת אפשרויות שונות, ניתן יהיה להנחות אותן להציע אפשרויות בעצמן. מהר מאוד תופתעו לגלות שהן לא זקוקות לכם ויכולות אכן להסתדר לבד.\nדוגמה נוספת, גם היא קשורה בצעצוע נחשק, באה לידי ביטוי בצורה שונה: אורי משחק במכוניות. יונתן מסתכל, מחליט שהוא רוצה גם לשחק ומושך מכונית מידיו של אורי. אורי בתגובה אוחז בצעצוע בחוזקה וכעת שניהם מושכים וכועסים.\nזה השלב שבו נדרשת התערבות, בחינה יחד של הנסיבות והצעת אפשרויות: \"יונתן, אני רואה שאתה רוצה מאוד לשחק במכונית שאורי משחק בה. אולי אתם יכולים לשחק יחד? או שתיקח מכונית אחרת? או שתבקש ממנו לשחק במכונית הזו?\"\nמניסיוני, באופן מפתיע, כשילד יבקש את הצעצוע הוא גם יקבל אותו ב-90% מהמקרים, לעומת הניסיונות למשוך אותו מידיו של הילד השני. כשמישהו מושך מאיתנו דבר בכוח, אוטומטית נחזיק חזק יותר ולא נשחרר. לעומת זאת, כשמישהו ניגש אלינו ומבקש - לרוב נענה בחיוב.\nועדיין, חשוב ששני הילדים ידעו ש\"לא\" היא גם אפשרות, וצריך להציב לה אפשרות המשך: \"אולי תבקש מאורי לתת לך את המכונית ותשחקו יחד, ואם הוא לא יסכים - תבחר מכונית אחרת לשחק בה או תמתין שיסיים ובינתיים תשחק במשהו אחר\". אם זו הבחירה, יש לוודא שאורי אכן ייתן ליונתן את המכונית כשיסיים לשחק בה. כך הוא ילמד על חשיבות קיום הבטחה, ישמור על תקשורת עם יונתן ויקדם את החברות איתו, וגם יפנים את האחריות שלו בהשלמת המשימה.\nב\nמסוים שבו ביקרתי, הילדים היו בחצר. שון ניגש ישר לארגז החול, התיישב במרכזו והחל לשחק בו. הוא מילא כלי בחול והעביר לכלי אחר. מעט מהחול נשפך על רגלו החשופה וזה מצא חן בעיניו. הוא מילא שוב את הכלי, והפעם הגביה אותו ושפך על הראש. לא היה מאושר ממנו!\nבשלב זה נויה התיישבה בארגז החול, ולפני שהבינה מה קורה עף לעברה חול מהכלי של שון. נויה בכתה ורצה לגננת, שנזפה מיד בילד: \"מה עשית? לך היה נעים אם היו שופכים עליך חול?\". שון נראה מבולבל כשענה בשקט, \"כן\".\nהגננת לא ציפתה לתשובה הזו, אבל זו הייתה האמת. לכן, חשוב ללמד את הילדים לבדוק אם הילד השני אוהב או שונא את מה שאתה אוהב או שונא, ולא להניח מראש שהוא ירגיש בדיוק כמוך.\nלמדו את הילד שגם אם התכוון לעשות טוב לחברו אך החבר נפגע, צריך לומר מיד \"סליחה, לא התכוונתי לפגוע בך\". כך הוא לא נשאר חסר אונים ומבולבל מול הבכי של חברו, וגם החבר מבין שהדבר לא נבע מכוונה רעה ושהם עדיין חברים.\nלעתים אפילו חיבוק, מחווה של חיבה הנחשבת נעימה, יכולה להרתיע מאוד ילדים הרגישים למגע. איך אפשר לדעת? פשוט שואלים. למדו את הילדים לשאול לפני מעשה: \"אפשר לחבק אותך?\", או במקרה של החול \"נעים לי שהחול נשפך עליי. רוצה שאשפוך גם עליך?\" ובכל מקרה לכבד את ה\"לא\", אם נאמר.\nלמדו את הילדים לקרוא גם סימנים לא מילוליים, שבעזרתם יוכלו להבין אם משהו נעים או לא לחברם. אם ילד נרתע לאחור, למשל, או מנסה להשתחרר מהר מהחיבוק - סימן שלא נעים לו. שימו דגש על שפת הגוף והבעות הפנים.\nבסיטואציה עם החול, למשל, ניתן להסביר לשון: \"נעים לך כשהחול נופל עליך, אבל תסתכל על הפנים של נויה. היא בוכה, לא נראה שזה נעים לה\". חשוב גם לשאול את נויה: \"זה היה לך נעים?\" \"לא\". \"אז תגידי לשון\". ואז לעודד אותה לומר: \"שון, לא היה נעים לי כשזרקת עליי חול\".\nהדבר חשוב כדי ששון ישמע זאת בבירור ממקור ראשון ויקשר בין שפת הגוף שלה לתחושותיה, וגם כדי לתת לנויה הזדמנות להביע את עצמה במילים, והיא תדע לדאוג לעצמה גם כשלא תהיו בסביבה.\nגם במקרה של הילד שלא רוצה שיחבקו אותו, כדאי שילמד לומר \"אני לא רוצה שתחבק אותי\" או \"אני לא אוהב חיבוקים!\".\nבשורה התחתונה, לא מספיק לומר לילד \"אסור להרביץ!\", אלא צריך לבחון למה הוא מרביץ, מה רצה להשיג, ולתת לו חלופה להשגת המטרה ללא פגיעה באחרים או בעצמו.\nככל שהתקשורת המילולית ושאינה מילולית בהירה להם יותר, כך יימנעו הרבה אי הבנות ותסכולים, והם יוכלו להשיג את מטרותיהם האישיות והחברתיות בדרכי נועם ושלום."}
{"article_id": "0,7340,L-4241971,00.html", "header_title": "כך תדעו: האם לילד יש בעיה בכישורים החברתיים?", "full_text": "היכולת החשובה והקריטית ביותר שאנחנו יכולים להקנות לילדים שלנו להצלחה בחיים היא כישורים חברתיים. היא חשובה יותר מכישרון או אינטליגנציה והכי חשוב - זו יכולת נלמדת והיא לגמרי תלויה בנו.\nמתי נדע שהילד שלנו אכן נמצא על המסלול הנכון מבחינת הכישורים החברתיים שלו, שהוא בעל דיאלוג תקשורתי בונה? נדע זאת כאשר מישהו מעצבן אותו, כמשהו לא הוגן קורה לו, לא פיירי ולא נכון. רק אז, אם הוא שומר על ארבעת המדדים המרכיבים את מסלול הכישורים החברתיים, נדע כיהוא רכש מאיתנו את הכישורים החברתיים הדרושים להצלחה בחיים.\nלכן, אם אתם רוצים לדעת היכן ממוקם הילד שלכם ואם הוא על המסלול הנכון, ענו על ארבעת השאלות הבאות (שאלות מסלו\"ל). מספיק שלאחת מארבעת השאלות הללו התשובה היא \"לא\", כדי שאנחנו, ההורים, נדע שהגיע הזמן לפשיל שרוולים ולהתחיל\nלעשות משהו בנדון - כי אף פעם לא מאוחר מדי לשנות.\nהאם הילד שלכם מסוגל לבצע את המעברים הפשוטים בין פעילות אהובה לבין הדברים שהוא צריך לעשות (למשל, לכבות את הטלוויזיה וללכת לעשות שיעורים)? האם הוא עושה זאת בצורה טובה או שהוא מתווכח, כועס וצועק?\nהאם הוא מסוגל להמתין בסבלנות ולהתאפק כשהוא רוצה משהו? האם הוא ניחן ביכולת שליטה עצמית ואיפוק או שהוא רוצה את הכל כאן ועכשיו וכולם חייבים לעמוד בשבילו לדום?\nהאם הוא מסוגל להפנים ולהכיל את המילה \"לא!\" או שמיד הוא מתחיל עם המניפולציות (\"לכולם יש\") המלווים בכעס/בכי/עצבים.\nהאם הוא מסוגל ויודע להפסיד בכבוד? להפסיד זה כואב וקשה וטוב שכך! ילדים שיודעים להפסיד יודעים להתמודד עם כישלון ואכזבות ויודעים להתרומם מהקרשים. האם הוא צריך שאתם, ההורים שלו תפתרו לו את הבעיות? עליכם להסביר לילדים שלכם שהם בעצם יכולים לנצח פעמיים: פעם אם הם נצחו במשחק, ופעם אם ידעו להפסיד בכבוד."}
{"article_id": "0,7340,L-4430276,00.html", "header_title": "3 שנים מסביב לעולם: איך משלמים על זה?", "full_text": "כשאנשים שומעים או קוראים על המסע שלנו הם חושבים הרבה דברים על האחריות שלנו (או חוסר האחריות, לדעת חלקם) בנוגע לחינוך של הילדים. את התוצאה של המסע על כך נראה בהמשך הדרך, אבל העובדה שאנחנו בדיוק באמצעה של\nגורמת להרבה מאוד אנשים לחשוב שאנחנו מאוד עשירים ושלהם אין שום סיכוי לצאת למסע שכזה - והגיע הזמן להפריך את הטענה.\nאנחנו לא עשירים ואף פעם לא היינו. החלטנו לחיות אחרת הרבה לפני שיצאנו למסע הזה. למען האמת, אנחנו בכלל לא בטוחים שאנחנו יכולים להרשות לעצמנו מבחינה כלכלית לגדל את ילדינו בישראל, מה שהופך את זה לאירוני במיוחד, בגלל שכל כך הרבה אנשים מהארץ אומרים לנו: \"הלוואי והייתי יכול להרשות לעצמי לחיות כמוכם!\".\nהמטרה שלנו היא להסביר כיצד הצלחנו לחסוך לטיול שכזה מסביב לעולם ולמה עשינו זאת. זה הזמן להפריך את האגדה שזכינו בלוטו, ולהראות לכם איך טיול לתקופה ארוכה, במדינות עולם שלישי, עם הילדים, עולה שבריר מעלות החיים בישראל. ומי יודע, אולי חלקכם יאמצו את הרעיון ויצאו לחוות איך החיים נראים שם.\nהמטרה שלנו היא להסביר כיצד סגנון ההורות שלנו מושפע ישירות מההחלטות הכלכליות, שאיפשרו לנו לחיות ללא חובות ולטייל מסביב לעולם. הכוונה שלנו היא לחשוף בפניכם איך אנחנו ושלושת ילדינו, כתרמילאים, הפכנו למקומיים ולא לתיירים, וכיצד השינוי הזה הפך את הטיול מסביב לעולם לזול עד כדי גיחוך.\nומעל הכל יש בנו כוונה לזרוע בכם, בראשכם, בליבכם, את הזרע שיאפשר לכם לקבל את סגנון החיים הזה ולהבהיר שהחלום שראה כל כך רחוק מהמציאות יכול להתממש עבור הרבה משפחות ישראליות, אם רק תהיו מוכנים לעשות את התפנית המנטלית החדה הדרושה להגשמתו.\nאנחנו כותבים אליכם כהורים, שכמוכם באמת ובתמים מקווים שההחלטות שלנו יביאו להשפעה חיובית על שלושת ילדינו האהובים. זה לא כל כך פשוט. אנחנו, בדיוק כמוכם, עושים את את העבודה הכי טובה שאנחנו יודעים ויכולים במטרה לגדל ילדים עצמאיים, אוהבים, ילדים שידעו כיצד לחיות חיים מאושרים, מספקים ומלאי משמעות.\nנשימה עמוקה, והנה מתחילים. כך תעניקו לילדכם את העולם בפחות מ-7000 שקלים לחודש.\nכבר לפני שנים הבנו שלא משנה כמה כסף הרווחנו וכמה דברים קנינו, אף פעם לא הגענו ל\"מספיק\". תמיד, תמיד, תמיד רצינו עוד. כשהרווחנו יותר, הוצאנו על בית גדול יותר, ספה חדשה או ביגוד חדש. תיכנתו אותנו להאמין שמגיע לנו יותר, בגלל שאנחנו מרוויחים יותר.\nשמנו לב שכל פעם שרמת החיים שלנו עלתה כך תפחו גם החובות שלנו. שבמקום להיות חופשיים יותר, נעשינו לכודים יותר ויותר. תהינו איך יכול להיות שהיינו יותר מאושרים כששכרנו דירת חדר בפסגת זאב. היו לנו אז רהיטים ישנים ומשומשים, וכל הכנסותינו היו המשכורת של קובי כשומר והטיפים שלי כמלצרית בקפה רימון. שנים אחר כך, כששנינו עם תארים מתקדמים ומרוויחים הרבה יותר, גרנו בדירת חמישה חדרים עם ריהוט חדש והרגשנו תקועים ומודאגים בנוגע לכסף. ברגע שזיהינו את הדפוס של \"לא מספיק\" יכולנו לעצור את טירוף הבזבוזים, שיצר את המאבק הכלכלי האינסופי.\nקובי עבד בהיי-טק הרבה שנים. חיינו בשפע כספי אבל בנתק משפחתי. הוא בזבז שעתיים וחצי ביום בנסיעות לעבודה ובחזרה. ובואו לא נתחיל בכלל לדבר על שעות העבודה או על השנה וחצי ההן שכמעט ולא ראינו אותו בגלל שהוא עשה את התואר השני שלו בחיפה, אלא רק על השעתיים וחצי האלו, הלוך חזור, כל יום.\nחמישים שעות בחודש התבזבזו בתחבורה ובזמן שאני והילדים טיילנו בנופים המשגעים של הגליל העליון, הוא עבר על פניהם במסדרון כשהוא תשוש ולחוץ. מתישהו בתקופה הזו הבנו ששיעבוד החיים שלו לא שווה את המשכורת שהוא הביא הביתה. שהכסף הזה לא כיפר על הנתק.\nלמדנו שהמצרך היקר ביותר שיש לנו על פני האדמה הוא הזמן שלנו. אנחנו לא יודעים אם הזמן שלנו ייגמר מחר או בעוד 40 שנה. האם החיים כפי שהם היום שווים עוד 30 שנות עבדות עבור האשליה שיום אחד בעתיד נצא לפנסיה ונהיה מאושרים? הרי אף אחד לא הבטיח לנו שנהיה עד אז ביחד, בריאים, שיהיה לנו את הכסף או את הכוח או שבכלל נהיה בחיים. אז החלטנו שאם אנחנו רוצים להגשים את החלום של טיול מסביב לעולם, כדאי שנארגן מחדש את חיינו כבר מעכשיו, עם הילדים, כל עוד אנחנו צעירים ומסוגלים.\nזה היה מאוד מאוד קשה לחסוך כסף כשכולם סביבנו יצאו לארועים, אכלו במסעדות, קנו בגדים חדשים, רהיטים חדשים, חופשות וצעצועים. את הילדים לקחנו רק להצגות מסובסדות ולא לאלו היקרות. נתנו צעצועים מחנויות הכל בדולר כמתנות יום הולדת. קנינו בגדים (נקיים ובמצב חדש) מחנות יד שנייה או מהשוק ולא בגדים ממותגים.\nהפסקנו ללכת לרוב האירועים. גם הסיבה הראשונית בגללה עברנו לגור בקרית שמונה (בה התאהבנו קשות) היו הטבות המס שאיפשרו לנו לחסוך יותר כסף. באמצעות כל אלה לימדנו את ילדינו כיצד ההחלטות שלנו יכולות לקבוע אם נגשים את החלומות שלנו או לא.\nגם אנחנו מאוד אהבנו ללכת לקניון ולבזבז 600 שקלים על איזה פריט בסוף עונה, שימלא את הבית בעוד דברים - שאנחנו גם ככה לא באמת צריכים. גם אנחנו אהבנו ללכת למסעדות ולקחת בייביסיטר כדי שנוכל לצאת לדייטים זוגיים. גם אנחנו אהבנו לפוצץ את המקרר לקראת שבת, עד שהבנו ששליש מהאוכל נזרק לפח במהלך השבוע.\nהתחלנו להבין שכל החלטה \"לפנק\" את עצמנו משמעותה עוד שבוע או חודש של טיול. זה לא היה קל, אבל הגענו לנקודה שבה הצלחנו לחסוך 25% ויותר מההכנסות שלנו מדי חודש לקראת הטיול.\nכל בונוס או העלאה - הלכו היישר לקופת החיסכון. גם בחודשים שהגג נזל, כשהיינו צריכים לשלם לאוניברסיטה או כשמכונת הכביסה התקלקלה ולא ידענו איך לגמור את החודש, ה-25% נמשכו אוטומטית מהחשבון ואנחנו איכשהו הסתדרנו. כן, לפעמים לא ישנו טוב בלילה וכן, אפילו לווינו כסף מדודה שלי פעם אחת, אבל כל חודש שעבר הכסף נכנס לחיסכון.\nחלק מהפילוסופיה שלנו לא לתת לילדים אייפון או מחשבים הגיעה מהאמונה בהורות לא מודרנית. כמנחת קבוצות ל\"הורות מתוך מודעות\" הפצתי את הפילוסופיה הזו להורים ברחבי העולם.\nיותר ילדים היום אינם בריאים ואיבדו כל קשר לגוף שלהם ולאדמה. הם לא נופלים מהאופניים או מהעץ כי הם יושבים בכיתה או מול מסך, במשך כל שעות היום. הם לא משחקים ברחוב או בשדה כמו ששיחקו ילדים בעבר, בגלל שבלחיצת כפתור הם יכולים להשיג את כל מבוקשם.\nבגלל שאנחנו חושבים שהיכולת למלא את השעמום היא מתנה לחיים, אנחנו נותנים לילדים שלנו לשחק בבוץ ולהיות יצירתיים. אנחנו גם חושבים שהתבוננות, שהייה בטבע או קריאת ספר היא הרבה יותר מבדרת מטלויזיה. אנחנו גם באמת מאמינים שעל ידי כך שלא כל הזמן נמצא תעסוקה לילדים שלנו, הם בעצמם ילמדו כיצד למלא את החלל במשמעות ומודעות עצמית.\nילד שהוציאו אותו מהשקע, לדעתנו, הוא הרבה יותר חברותי, יצירתי, אנרגטי ובריא והרבה יותר מחובר לעצמו. ילד שהוציאו אותו מהשקע, הרבה יותר זול לתחזוק. אנחנו מאמינים שדווקא על ידי כך שלא נקנה לילדים את הצעצועים והגאדג'טים החדשים ביותר, נגדל ילדים בריאים יותר מנטלית ופיזית. שמכאן מגיעה ההערכה לדברים הקטנים שבחיים.\nלכן, מאז שהם היו תינוקות, אף פעם לא לקחנו הררי צעצועי פלסטיק לחוף הים. נתנו להם לשחק בגלים ובחול. אף פעם לא קנינו להם טלפונים סלולרים (שגם לנו עצמנו אין בשנתיים וחצי האחרונות). קנינו להם ציוד אומנות ולגו. אף פעם לא הייתה לנו טלוויזיה בסלון, ואף פעם לא התחברנו לכבלים או ללווין. השתמשנו במחשב כדי לצפות בסרטים שבחרנו.\nמסביב לגלובוס השתקענו למשך שבועות וחודשים בחווה בקוסטה ריקה, כפר נידח בג'ונגלים של אקוודור, הוסטל בויאטנאם או קולומביה, או אי כלשהו בקמבודיה ובפיליפינים. ביקרנו במעט מאוד מהאטרקציות התירותיות (שהן מאוד יקרות), אבל יצרנו סביבנו קהילות של מקומיים שצחקו ובכו איתנו ואהבו אותנו.\nאנחנו לא רק מטיילים רחוק, אנחנו מטיילים עמוק. בעוד רוב האנשים מטיילים עם צבעי מים עדינים, אנחנו מטיילים בגואש, בלי מברשות, צובעים עם הידיים ומתלכלכים מאוד. בחודש ה-31 למסעותינו, היינו רק ב-13 מדינות ובדרך כלל באזור אחד או שניים בהן.\nזכינו לדעת איך זה יהיה לחיות בתור נוצרים, בודהיסטים, מוסלמים או הינדו, בעיר ההיא או בכפר ההוא. קיבלנו המון אהבה, אדיבות וטוב לב בכל מקום שאליו הגענו. גם קיבלנו שיעור חשוב ביותר אודות החיים בעוני.\nהילדים שלנו למדו בבתי ספר בהם חלק מהילדים לא הגיעו במשך שבועות כיוון שהיה עליהם לעבוד בשדות. הם ראו חברים מסיימים משחק של תופסת והולכים לחטט בפחים. הם צחקו ושיחקו עם חברים שבשמחה יאכלו את שאריות ארוחת הערב שלנו, בגלל שהם רעבים. הם הלכו לשחק אצל חברים שבביתם רצפת חול וחורים בקירות. הם למדו באמצעות העוני, אנחנו מקווים, ולו במעט על הערכה והוקרה.\nאנחנו לא זזים הרבה. זה מה שאפשר לנו ליצור קהילתיות, להכיר את המקומיים, ולחסוך הרבה כסף. בעוד שרוב האנשים מוציאים בחופשה של שבועיים על טיסות נניח אלפיים דולר (כלומר אלף דולר בשבוע על תחבורה), כשטסים פעם בשנה ומשתקעים או עוברים לתחבורה ציבורית הם מתחלקים ב-52 שבועות, מה שיוצא 38.46 דולר לשבוע.\nעוד לא ביקרנו באירופה או אוסטרליה כי הן מאוד יקרות בהשוואה למדינות העולם שלישי, שאנחנו קראנו להן בית. זאת בחירה נבונה למי שמעונין בתרמילאות לטווח ארוך, לבחור במדינות זולות. גם התעריף שתשלמו עבור מגורים משתנה מאוד אם אתם משלמים לפי יום, לפי שבוע או לפי חודש.\nאם תגיעו בעונה החלשה לתיירות, או אם תתרחקו מאזורי התיירות החמים, או אם תהיו מוכנים לעבוד עבור מגורים, תגלו מהר מאוד שמשפחה שלמה יכולה לטייל מסביב לעולם בכל כך מעט כסף שזה מצחיק.\nבכפר נידח בג'ונגלים של אקוודור רחצנו את גופנו, את בגדינו ואת נשמותינו בנהר. שכרנו חדרים בחמישה דולר ללילה, פחות דולר וחצי שתרמילאי ישראלי שילם, עבור מיטה נוספת שיכולנו להשכיר. חשמל ומים עבור משפחה של חמש נפשות ב-3.5 דולר ללילה. זה אפילו לא מגרד את חשבון המים שקיבלנו בישראל.\nבסיאם ריפ, קמבודיה, קובי העביר קורסים בניהול תיירותי לעובדי המלון וגבי העבירה קורס מדיטצית \"ניקיון הנשמה\". התארחנו בגסטהאוס במשך חמישה חודשים, ושילמנו חמישה דולר ללילה עבור חדר ענק, עם מזגן ושירותים פרטיים.\nפוהים, מנהל ההוסטל, אירגן עבורנו מיטת קומותיים, מקרר קטן, שולחן וכיסאות שנוכל לשבת ולאכול את האוכל שבישלנו בעצמנו. דניה, הבכורה, לימדה את צוות ההוסטל איך להכין שקשוקה, שכרגע נמצאת בתפריט ההוסטל תחת השם 'השקשוקה של דניה'. כן, אנחנו מאוד גאים.\nכשהתחתנו לא ידענו איך להכין ביצה קשה. אבל ידענו שאנחנו רוצים משהו אחר עבור הילדים שלנו. רצינו שהם יידעו שזאת לא העבודה של ההורים לשרת את ילדיהם, אלא לחנך אותם לתרום למערכת המשפחתית ולהיות עצמאיים.\nולכן \"אבא, אין לי שום דבר ללבוש!\" הניב את התגובה \"הנהר שם\" או \"הדלי שם\" או כל דבר אחר שהיה בסביבה שבו הילדים יכלו לכבס את הבגדים שלהם. \"אמא, אני רעב\", הניב \"אז מה אתה מכין לנו לארוחת צהריים?\" והם עשו תורות בהכנת סלט, אורז, מרק או פסטה. זה לא תמיד הכי קל לעודד/ לדחוף/ להכריח אותם להיות עצמאיים, אבל אנחנו מאמינים שכשימלאו להם 30, הם יודו לנו על כך.\nכבר ראינו לא פעם, בעיני תרמילאים אחרים, או בעיניהם של צוות ההוסטל מבטים מפוחדים, כשהאמצעי, בן שמונה, השתמש בסכין כשבישל. על אף שכולם מתרשמים מהתוצאות הסופיות, קשה שלא לצחוק לנוכח האימה שהסיטואציה מעוררת.\nאם האוכל המקומי מאוד זול, ומצבנו הכלכלי טוב יחסית, ישנם חודשים בהם אנחנו אוכלים בחוץ כל יום, רק בגלל שזה יותר כיף ויותר הגיוני בסיטואציות מסוימות. בזמנים כאלה אנחנו מבלים את שעות הצהריים במשחקי לוח, קריאת ספרים לילדים או פשוט מדברים, צוחקים וחולקים את עולמנו עם הילדים כפי שתמיד חלמנו.\nכפליט היי-טק קובי הרוויח הרבה כסף, אבל בילה מעט מאוד זמן איתנו. עכשיו הוא מבלה שעות על גבי שעות בכל יום עם הילדים. זמן יקר מפז.\nבישראל הילדים שלנו חיו בבועה, מוקפים בילדים לבנים, יהודים ושלכל אחד מהם חנות צעצועים משלו בבית. היום, יש להם חברים מכל דת בעולם, צבע ומצב סוציו-אקונומי.\nהם צחקו ושיחקו עם מבוגרים וילדים מקומיים, תרמילאים ועובדי הוסטלים מכל רחבי העולם. הם יודעים שכישראלים אנחנו מאוד גאים במוצא שלנו, אבל שאנחנו לא מרגישים נעלים יותר או חשובים יותר מכל אדם אחר על פני האדמה.\nבהתחלה פחדנו לשחרר כך את ילדינו אל הלא נודע. הסתובבנו יחד, בחוסר וודאות לגבי הסביבה החדשה. לאט, בעודנו משתקעים בביתנו החדש, כל פעם מחדש, אנחנו מרשים לילדים להתרחק. בהרבה מהכפרים לא ראינו את הילדים כל היום, כי הם היו עסוקים בטיפוס על עצים וקטיפת פירות טרופיים, בלדוג את ארוחת הערב או בלשחק על החוף.\nכמו הרבה ילדים בגילו, הבן שלנו מת לקבל אייפון. יום אחד, כשהוא יצליח לגייס מספיק כסף, אנחנו בטוחים שזה יהיה הדבר הראשון שהוא יקנה. בינתיים, הוא ואחיותיו מקבלים כל שבוע שני דולר לעשות איתם מה שהם רוצים. למעשה, יש להם 1.5 דולר לבזבוזים כי אנחנו מלמדים אותם שבשביל להגשים את החלומות שלהם, עליהם לחסוך 25% מכל רווחיהם.\nעל מנת להגדיל את ההכנסות שלהם הם מכרו בכל רחבי הגלובוס ציורים שציירו, תכשיטים שהכינו ועבודות חימר. הם מכרו את הצעצועים המשומשים שלהם בשוק בקרית שמונה, בתחנת מנוחה לנהגי משאיות באזור הרי הרוקי, מחוץ לקניון ביוסטון טקסס, בשוק השבועי בבוקט, פנמה ובהוסטלים ברחבי העולם. הם גם בהחלט יודעים להתמקח.\nבגלל שיש להם סכום כסף מוגבל, הם יודעים שככל שיסחטו אחד את השני או ככל שיתמקחו יותר עם המקומיים, כך יוכלו להשיג יותר. הם התמקחו טוב יותר מאיתנו ההורים בשווקים מלימה, פרו, ועד סינגפור והפילפינים.\nבטיסה שלנו ממלזיה לנפאל הבן שלנו שאל את הדיילת כמה עולה פחית קולה. \"שבעה רינגט\", היא אמרה. \"אני אתן לך ארבעה!\", הוא מיד ירה בחזרה.\nאנחנו לא חיים כמו כלבים. יש אנשים שחושבים שאנחנו מתעללים בילדינו בגלל שאנחנו לא מגדלים אותם בדרך הקונבנציונלית. בבית ספר, בבית קבוע, ביציבות ושגרת יום יום שילדים בדרך כלל משגשגים בה.\nחשוב לנו שתדעו שאנחנו חיים כמו מלכים. אוכלים במסעדות, משתתפים בפעילויות המגניבות ביותר כולל צלילה עם צבי ים בפיליפינים, גלישת גלים בלימה, אולפני יוניברסל בסינגפור וסיורי ג'ונגלים באקוודור וקוסטה ריקה.\nהתנדבנו וחיינו כמו מקומיים בכל מיני פינות בעולם. אנחנו חושבים שכל החוויות שלנו, כולל הרעות מבינהן, הן יקרות מפז. אנחנו לא קונים כל מה שאנחנו רואים ובא לנו עליו בחנות. אנחנו קונים ירקות ופירות כשהם בעונה (והם זולים יותר) ומשוחחים עם הילדים כל הזמן על דחיית סיפוקים ועיכוב הדברים שאנחנו חושקים בהם ביותר.\nאנחנו מאמינים שאלו הם כלים חשובים להצלחה בחיים, במיוחד כיום, כשרובנו מצפים שהכל יהיה זמין עבורינו בקצות אצבעותינו ובאופן מיידי.\nכשאנחנו לא עוברים ממקום למקום, אנחנו לומדים חמישה ימים בשבוע במשך כשלוש שעות בכל יום. אנחנו מאמינים שהמסע, האנשים שפגשנו בדרך והחברים שאימצנו אותנו אל ליבם איפשרו לילדינו לפתח את כישוריהם החברתיים, את חוכמת הרחוב, יכולת שיפוט ומוסר, כישורי שפות, ואת היכולת להיות פתוחים לקבלת השונה והאחר. הענקנו להם, באופן מילולי למדי, את העולם כולו בפחות מ-7000 שקלים בחודש. הענקנו להם שני הורים נוכחים במשרה מלאה.\nהאם הבחירה שלנו מושלמת? לא. אנחנו מתגעגעים למשפחות שלנו ולחברים שלנו בארץ ואפילו שיש היום ניסים כמו סקייפ, זה לא אותו דבר כמו להיות שם עם כולם.\nלפעמים, אנחנו ממש מהרהרים מדוע בכלל בחרנו בדרך החיים הזו. יש לנו ימים מדהימים ויש ימים נוראים, בדיוק כמו שלכם יש, בחיי היום יום. אנחנו לא מושלמים. גם לא החיים שלנו. אבל אנחנו מודים, בינתיים, על כל שנייה מההרפתקה הזו.\nאנחנו קוראים את כל התגובות שאתם משאירים, וככל יכולתנו משתדלים לענות למחשבותיכם. כבוד הוא לנו לשמוע את התגובות שלכם וכיצד אתם מרגישים בנוגע לסיפור שלנו.\nעד שתקראו את הכתבה הזו אנחנו נהיה איפשהו בשלגי ההר העשירי בגובהו בעולם. חמש הנפשות של משפחתנו וצוות צילום מלוס אנג'לס שייצאו איתנו לטרק חלומי נוסף באנפורנה.\nאנחנו מאחלים לכם ולבני משפחותיכם שנה של שקט נפשי, בריאות, רוגע, צחוק, אהבה ושנה של הגשמת חלומות,\nמנפאל,\nנמסטה,"}
{"article_id": "0,7340,L-4287634,00.html", "header_title": "נולד לכם פג? כך תעזרו לו להדביק את הפערים", "full_text": "בעבר התייחסו אל ה\nהנולדים כאל תינוקות קטנים יותר, אך כיום ידוע כי יש להם צרכים שונים מלתינוקות שנולדו לאחר הריון מלא ומסלול התפתחות ייחודי משלהם. מבחינה סטטיסטית כל הפגים נמצאים בסיכון לקשיים בהמשך התפתחותם. אך מחקרים מראים כי תרומתם של הורים לפגים להתפתחותם המיטבית היא משמעותית, ובכוחם לעזור לתינוקות להתגבר על הסיכון.\nבמקום לשהות לאורך כל ההריון ברחם המוגן והעוטף, הפגים יוצאים לעולם כשהם עדיין לא מוכנים, לסביבה הדורשת מהם להיות עצמאיים יותר (עוד לא ממש לקום ולהכין לעצמם קפה, אבל גם לנשום ולאכול, זה לא תמיד פשוט כמו שזה נשמע). תשעת חודשי ההריון הם זמן הכרחי להתפתחות מערכות הגוף הנדרשות להתמודדות עם העולם בחוץ. מסיבה זו מספר השבועות שהעוברים נמצאים ברחם, ישפיעו באופן מהותי על חומרת הבעיות שיהיו לתינוקות עם לידתם וגם בהמשך.\nקשה לאפיין את המסלול הייחודי של התפתחותם פגים. הפגות עצמה אינה מחלה עם סט קבוע של סימפטומים אלא יותר רגישות לפגיעה במסלול התקין. פגים שנולדו מאוד מוקדם, לפני השבוע ה-32 להריון, פגיעים יותר מהפגים שנולדו קרוב יותר לסיום ההיריון. לפגוּת יכולות להיות תופעות נלוות וסיבוכים רפואיים, שיכולים להשפיע על\n.\n\t מעטים הפגים, גם אם נולדו מאוחר יותר ולא סבלו מבעיות רפואיות, שהלידה המוקדמת \"תחלוף לידם\" ללא כל השפעה.\nכדאי להורים ולקרובים לדעת מראש שה\"סיפור\" אינו נגמר כאשר נפרדתם לשלום מהפגייה או כשהשתחררתם מבית החולים והשפעות הלידה המוקדמת עלולות ללוות את הילדים בהמשך הדרך. לרוב הפגים שנולדו מאוד מוקדם התפתחות מוטורית ושפתית איטית יותר מהממוצע. לאט ובהדרגה יבשילו מערכות גופם של התינוקות, והם יחלו לצמצם את הפער מול בני גילם שנולדו לאחר הריון מלא.\nהחוויה המטלטלת שעוברים ההורים והתינוקות בפגייה, עלולה להשאיר את ההורים המומים ומודאגים מהרגיל. לאחר החזרה הביתה, עם תינוק מעט רגיש יותר ועם \"הוראות הפעלה\" שונות וייחודיות, דרושה לכולם תקופה של התאוששות. זכרו, שתינוק המשוחרר מבית החולים גם אם הוא בן מספר שבועות או יותר, צריך לקבל התייחסות דומה כמ לתינוק בן יומו. כלומר, להיות עטוף ומעורסל וללא ציפיות להתחיל ולהשתלב בעולם סביבו.\nבשבועות הראשונים בבית ייתכן ותינוקכם יתעייף במהירות ויישן יותר מתינוקות אחרים. כמו כן הוא יתקשה יותר להסתגל להבדלים בין יום ולילה. פגים נוטים להיות מוצפים יותר בסביבה רועשת, מוארת או מתנועה מוגברת, בעיקר אם הכל קורה בבת אחת. ייתכן והתינוקות יבכו יותר ויתקשו להירגע ולעתים קרובות, תפקודים רגילים כמו אכילה או רחצה יהיו להם קשים יותר.\nכולנו זקוקים למגע כדי להרגיש טוב יותר ולפגים הצורך הזה חיוני עוד יותר. הורים שליוו את תינוקותיהם בפגייה הודרכו כיצד לגעת בהם באינקובטורים או בחיבוק העוטף של \"שיטת הקנגורו\" בו המגע הישיר של עור בעור, עוזר לעלייתם במשקל ולבריאותם. שיטת הקנגורו התגלתה במקרה ומתוך אילוץ של מחסור טכנולוגי בסוף שנות ה-70 בקולומביה, אז גילו שגם אמהות יכולות לעזור לתינוקות שנולדו פגים לצאת מכלל סכנה בעזרת חיבוקם המחמם והמרפא.\nהשיטה אומצה משנות ה-90 גם בפגיות המתקדמות בארצות הברית ומשם בכל העולם. גם עיסוי הפגים הוכח כתורם לעלייתם במשקל ובריאותם הכללית, במחקרים המתנהלים בפגיות בעשור האחרון.\nלמגע מותאם סגולות רבות: הוא מוריד מתח מבחינה פיזיולוגית ורגשית, הוא מקנה בטחון, עוזר לתינוק להרגיש את גופו וכך מקל על החוויה של הניתוק המוקדם מהרחם והוא מהדק את הקשר בין התינוקות להורים.\nאחת הסיבות המרכזיות לכך היא מתח או טונוס שרירים לא תקין. לרוב זוהי תופעה חולפת וב-80% מהמקרים, הטונוס יתאזן במהלך השנה השנייה לחיים. אבל בינתיים, טונוס לא תקין עלול לעכב את התפתחותם המוטורית של התינוקות.\nטונוס נמוך דומה למצב שהאצן ישכב לו בשלווה על המסלול ובהישמע השריקה ייאלץ לגייס כוח מיותר ומכביד, רק כדי לקום ולהתחיל במירוץ. על פי דימוי זה, טונוס מוגבר דומה לאצן שכל גופו מתוח ומכווץ וגם הוא יתקשה להשתחרר ולהתחיל בריצה. הטונוס השרירי חיוני ליציבה ולכל תנועה של גופינו ומתח שרירים לא תקין קשור ברוב המקרים לחולשה שרירית.\nהיכולת לשמור על טונוס מבשילה ברחם בסביבות השבוע ה-32 להיריון, ולכן לרוב הפגים שנולדים לפני, יהיה טונוס נמוך. שריריהם יהיו חלשים ורפויים והם יתקשו להפעילם נגד כוח הכובד. בסביבות השבוע ה-35 להריון מבשילה יכולתו של העובר לשמור על מתח השרירים ובמקביל מתפתחת גם יכולת הכפיפה במפרקי הגוף השונים. בחודש האחרון להריון, הטונוס וגבולות הרחם יאפשרו לעובר \"להתכרבל\" לתוך עצמו. מכאן והלאה יתכנס לתנוחה עוברית של כיפוף פיזיולוגי, כשגבו מעוגל וידיו ורגליו קרובות לגופו.\nתינוקות שנולדים מספר שבועות לפני הזמן, יתקשו לשמור על הכפיפה הפיזיולוגית מחוץ למסגרת הרחם. הם עלולים לפתח טונוס מוגבר, כשידיהם ורגליהם מתרחקות ממרכז גופם וכשכוח הכובד מוביל את איבריהם להתמתח. גם מצב זה, עלול להקשות על תהליך ההתפתחות המוטורית.\nהלידה המוקדמת עלולה להשפיע על יכולות החשיבה של הפגים. עדות לכך ניתן לראות בנתון כי רוב הפגים מתחילים לדבר מעט יותר מאוחר מפעוטות שנולדו לאחר הריון מלא. עיכוב קל זה צפוי והוא חלק מתהליך \"צמצום הפערים\" שעל הפגים לעבור. בעוד חלק מהפגים יתפתחו באופן נורמטיבי, לחלקם יתגלו קשיים שיצופו מעל פני השטח לקראת כניסתם לגן ולבית הספר.\nמבחינה סטטיסטית, לפגים סיכויים גבוהים יותר לבעיות של\n,\n\t לליקויי למידה ולקשיים בהבנת שפה מורכבת. החדשות הטובות הן, שמחקרים מראים כי איכות התקשורת של ההורים עם ילדיהם שנולדו פגים, יכולה לשמש כמגן בפניי סיכונים אלו. כאשר ההורים מרבים ב\"תקשורת תגובתית\", כלומר קוראים את הרמזים של התינוקות ועונים ליוזמותיהם לקשר בצורה מרחיבה ומחזקת, הם עוזרים בבניית יכולות הקשב והלמידה.\nהגשת גירויים ברמה המתאימה ליכולותיהם של התינוקות וקריאת הרמזים בהתנהגותם, מעניקה לתינוקות (ומאוחר יותר לפעוטות ולילדים) תחושה שהם מובנים ובטוחים. בתנאים אלו, המוטיבציה שלהם לעקוב אחר פעולות המבוגר תעלה, הם יתגייסו לשתף פעולה ולחקור את הסביבה ביתר פתיחות. מומחי ההתפתחות ממליצים להורים לפגים להרבות במשחק משותף המערב שימוש בשפה עשירה, שמירה על קשב ממוקד, הרחבת התנסויות החקירה ופידבק חם לכל ניצן של למידה חדשה.\nאם קראתם עד עכשיו, סימן שיש תינוק שנולד פג הקרוב מאוד ללבכם! תמיכתכם חשובה והבנתכם תסייע לכם לתמוך. אם אתם מלווים הורים שעוברים את תקופת הפגייה, רוצים לעזור ולא יודעים איך, תוכלו למצוא תשובות ממקור ראשון. Menetra Hathorn היא אמא \"בוגרת פגייה\" שפרסמה בארצות הברית ספר על חוויותיה מאותה תקופה מלחיצה ותובענית. הנה כמה עצות שהיא נותנת להורים:\nנראה שהורים וקרובים לתינוקות שנולדו פגים, צריכים להתאזר בסבלנות. עד שסימני השאלה יתבהרו, עד שהילדים יצמצמו את הפער. סבלנות לחכות בחדרי המתנה לבדיקות מעקב או לטיפולים במקרה הצורך וסבלנות להרגיע ולשחק עוד קצת. אבל הסבלנות כידוע משתלמת! המודעות שלכם כהורים לקשיים היא הדרך למזער את השפעתם.\n: סמכו על עצמכם ואם משהו \"לא נראה לכם\" בתהליך ההתפתחות של ילדכם, ודאו שאתם מקבלים תשובות המספקות את דעתכם מגורמים מקצועיים."}
{"article_id": "0,7340,L-4278926,00.html", "header_title": "עם הילדים סביב העולם: 5 שיעורים שלמדנו על הורות", "full_text": "הילדים בכו בכל לילה לפני שהלכו לישון, במשך שבועות. הם הפסידו את חגיגות פורים בבית הספר כי נסענו לטייל בעולם, ורק רצו לחזור לחברים שלהם.\nהרגשנו כאילו אנחנו הורים מתעללים כשהבן שלנו התמוטט ובכה לפני שעזבנו את הבית שלנו בחוות לה לוצ'ה דה לה טיגרה בקוסטה ריקה. \"אני אף פעם לא אראה את החבר הכי טוב שלי שוב\", הוא אמר בכאב. \"למה עשיתם לי את זה?\".\nואז התחלנו לחשוב, האם הטיול מסביב לעולם שווה את זה? האם הכאב התמידי ורגשות האשם שעדיין מלווים אותנו, גם בחודש ה-19 למסענו, כשאנחנו עושים צועדים ברחובות הבוציים של קמבודיה במהלך עונת המונסון, באמת שווים את מה שלמדנו מכל המסע הזה?\nולמדנו לא מעט דברים בדרך. למדנו שאם אנחנו לא בודקים את נעלי הקרוקס שלנו אחרי הגשמים, אנחנו עלולים למצוא צפרדע משתכשכת לה בין הבהונות\nלמדנו גם שפגיעה על ידי ברק היא אחת הסיבות העיקריות למותם של עובדי שדות האורז בקמבודיה. שרבות מהתרופות במדינה מזויפות, ושהמילים ג'ול מוי (JuL Muy) משמעותן \"לחיים\", אבל המילים ג'ואה מוי (JuA Muy) משמעותן \"האם אתה רוצה סקס?\" בשפת הח'מר.\nולמדנו גם כמה דברים על הורות מהחיים שלנו בדרכים.\nהילדים חיכו ללילה כדי להשיט פרחי אוריגמי ונרות בנהר בסיאם ריפ יחד עם קטרינה, רק כדי לגלות שהיא עוזבת את העיר לפני שהספקנו לעשות זאת.\nאנחנו הבטחנו להם פיצה לארוחת ערב, אבל בסוף נשארנו בבית בגלל שארובות השמים נפתחו ולא הפסיקו להזרים עלינו גשם במשך שעות.\nנשבענו (שוב) שהילדים יילכו לישון עד שמונה בערב, לקולו המתוק של קובי שמקריא להם את הקוסם מארץ עוץ, אבל שאלוהים יעזור לנו, ב-11 בלילה מצאו עצמם שני הורים מותשים צועקים על שלושה ילדים בשיא המרץ ללכת לישון.\nלמדנו שהשינוי הוא קבוע בחיים שלנו ושאם לא נלמד את העובדה הזו את הילדים שלנו, הם יבלו את רוב זמנם ביללות, תלונות ותחושות של קורבנות בגלל הבטחות שהופרו.\nלכן אנחנו לא מבטיחים דבר. אנחנו נזהרים במילותינו כשאנחנו מפרטים את תוכניותינו, ומנסים לעבוד על התגובות \"הנכונות\" כשדברים לא הולכים כמתוכנן. למשל \"אנחנו מקווים ללכת מחר למקדשים, אבל נראה מה יקרה\" או \"התוכנית היא ללכת להר הגעש בבוקר, אבל נראה אם נצליח להגיע לשם\" וגם \"הוזמנו לבריכה ולגלידה, אבל אם לבסוף לא נגיע לשם, נראה מה נוכל לעשות במקום\".\nאחת מהמתנות הכי גדולות שאנחנו יכולים לתת לילדינו היא יכולת הגמישות וההסתגלות. היכולת לתכנן ולשנות את התוכניות. את המסוגלות לקבל את האכזבה כחלק מהחיים, וללמוד איך לחזור ולקוות למרות שיש ציפיות שלא התממשו. זו המתנה של הזרימה. האופציה של חוכמת הרחוב שתמיד יש תוכנית חלופית.\nאם החיים בדרכים לימדו את הילדים שלנו משהו, זה שתוכניות הן רק הדעות הצנועות שלנו לגבי איך המציאות צריכה להתנהל ושכוחות גדולים מאיתנו פעמים רבות משחקים גם הם תפקיד בתכנון.\nילדים (וגם מבוגרים) שלא נתלים בדברים \"שהיו צריכים לקרות\", אלא מסוגלים ליהנות ולחגוג את מה שיש עכשיו, תמיד ימצאו אושר בחיים שלהם. אנחנו לא מבטיחים דבר.\nיום אחד ישבנו לחופו של הנהר קוואי בקאנצ'אנבורי תאילנד ורבנו עם הילדים על מגבות רטובות. צעקנו עליהם ללכת לישון, לא לשכוח לצחצח שיניים, וכמובן שלא ישכחו לתלות את המגבות הרטובות שלהם במקום. פתאום קובי הסתכל עליי ואמר בכעס: \"אנחנו לא צריכים בשלב הזה כבר לריב איתם על דברים נשגבים יותר?\".\nחשבתי לעצמי שבאמת אחרי כל הזמן הזה שאנחנו נוסעים בעולם ביחד, כבר היינו צריכים לעבור לשלב השיחות העמוקות יותר ולריב על השאלה מי אוהב את מי יותר או שאלות רוחניות כמו מה הירונות של מדיטציה על בריאות הלב, למשל.\nאבל לא. אנחנו כל כך נורמליים ולמדנו להיכנע לנורמליות שלנו. אין שום צורך להיות מאוכזבים מעצמנו, כשהנושאים שאנחנו מדברים עליהם הם לא תמיד נושאים ברומו של עולם, אלא הנושאים הפשוטים, שהם אלה שהופכים אותנו למשפחה.\nאנחנו צריכים להתפתח ולפתח את כל הכישורים שאנחנו אמורים ללמוד בקן המשפחתי שלנו. דברים כמו לכבד אחרים, ללמוד לריב ולהתפשר, ליצור גבולות ברורים, להבין את הסיבה והתוצאה של דברים, איך לא להיות מנוצלים ואיך לאהוב את עצמנו גם בתוך מערכת יחסים עם אחרים. כל אלה קורים גם כשאנחנו רבים על מגבות רטובות.\nלהיכנע לנורמליות היא חלק מהאופי האנושי. להיכנע לנורמליות היא היופי של כל מערכת יחסים בריאה. להיכנע לעובדה שאתם חיים במשפחה נורמלית. אנחנו אולי נוסעים לראות שלג בהרי הרוקי'ס, את סערות הגשם ביערות הגשם של האמזונס או יושבים לשמוע את הגלים מתנפצים אל חלוקי החוף של לימה פרו, אבל אנחנו עדיין מוצאים עצמנו רבים על אותן מגבות. אנחנו נורמליים.\nאני רוצה ללמד את הילדים שלי שלאהוב מישהו אחר, אין זה אומר שצריך לאבד את עצמך. אחנו מלמדים אותם את השיעור הזה באמצעות דוגמה. הפחד הכי גדול שלי במהלך הנסיעות הוא שאני אאבד את הזהות שלי, את הזמן שלי עם עצמי ואת היכולת שלי לנסות ולהשיג את הדברים שאני כמהה אליהם.\nזו הסיבה שבנינו את החיים שלנו כך שהם יעשו בדיוק את ההיפך. בעלי קובי ואני מקדישים זמן לעצמנו. הרבה זמן. הילדים שלנו יודעים שאם אבא קורא ספר, זה הזמן שלו. ואם אמא מנגנת על גיטרה, אז היא צריכה את המרחב לעצמה.\nהילדים ראו אותנו מגשימים את החלומות הכי כמוסים שלנו. כך, למשל, בטגנגה קולומביה קובי הצליח להשיג את רישיון הצלילה שלו. בבטאמבאנג קמבודיה הצלחתי לבלות 10 ימים שלמים בפגודה, במהלך טיפול בשתיקה.\nהם ראו אותנו מרזים ונכנסים לכושר ויודעים בדיוק מהי שגרת הכושר והבריאות היומיומית שלנו. והם יכולים לבחור האם להצטרף אלינו או לעזוב אותנו לנפשנו. הצרכים שלנו והתשוקות שלנו כהורים הפכו להיות קדושים.\nהסיבה לכך היא פשוטה. אנשים מרירים, עייפים, שלא מימשו את עצמם, נעשים הורים מרירים, עייפים ולא ממשים את עצמם. בניגוד לכך, אנשים אנרגטיים, מלאי תשוקה, מוארים ומסופקים הופכים להיות הורים אנרגטיים, מלאי תשוקה, מוארים ומסופקים.\nקןבי ואני החלטנו לשים את האושר האישי שלנו בעדיפות גבוהה ולא כסתירה בהיותנו הורים. ראינו איך חיי המשפחה שלנו נראים ומתנהלים כשהקרבנו את עצמנו למען \"חיי המשפחה\" ואיך הם נראים ומתנהלים כשאנחנו באים לילדינו מאושרים, נמרצים ומלאי תשוקה.\nהיום אנחנו בוחרים באפשרות השנייה, והילדים שלנו יוצאים נשכרים מכך. אנחנו מתפללים שזה השיעור שלהם בחיים,\nאיך לאהוב את עצמך כשאתה אוהב אחרים.\nולמרות זאת, הילדים שלנו לא יעמדו בקריטריונים ובציפיות של משרד החינוך. רוב הסיכויים שהם יסבלו מבחינה אקדמית כשנחזור לישראל יום אחד, והם יצטרכו לשוב לספסלי הכיתה הסטנדרטית.\nאבל הילדים שלנו למדו על החיים שיעורים שלעולם לא היו יכולים ללמוד באף כיתה. הם נחשפו למציאות הלא מצונזרת שהעניקה להם ידע, עומק מחשבתי וחוכמה, שלולא יצאו למסע לא היו זוכים להם.\nהילדים שלנו ראו ילדים מכל העולם, עובדים ברחובות ובשדות וחיים בבתי מטים לנפול או אפילו תחת כיפת השמיים, ברחובות. הילדים שלנו ראו שיכורים או מסוממים נקלעים לתאונות שהותירו אותם נכים לכל החיים.\nהילדים שלנו חלבו פרות, דגו אמנונים, פרזלו סוסים וחבצו גבינה בחווה בקוסטה ריקה. הם גלשו בגלים של פרו, טיפסו על עתיקות באמריקה הלטינית ובדרום מזרח אסיה, הם נסעו על משאית עמוסה לעייפה בקוקוסים כשהם יושבים ביניהם בדרך לכפר הבא.\nהילדים שלנו עמדו ביראה בהלוויה מול ארון פתוח, הם חלצו את נעליהם וקדו מתוך כבוד לאנשים בפגודה הבודהיסטית שבה הטקס התקיים. הם הקשיבו מהופנטים לשירים עתיקים שחוברו על ידי מנהיגי שבטים קדומים.\n, שיחק בתפקיד ישו כשהם הלכו לבית ספר אינדיאני/ספרדי בג'ונגלים של אקוודור.\nגילתה שהיא גאון בשחמט ודאגנו כי תקבל שיעורים פרטיים מהמאסטר כשהיינו בסיאם, בקמבודיה.\nגילתה את האושר בריקוד האש שלימדה אותה יוצרת סרטים אמריקנית שמצלמת סרט על המשפחה שלנו.\nהילדים שלנו למדו מאיתנו מוסר וזכרונות אוהבים מארוחות בנות שעתיים במיטה, בלי הלחץ לעשות שום דבר, ואלו יחרטו בליבם לעולמים. הילדים שלנו למדו לראות את העולם בנסיעות הארוכות שלנו מסביב לעולם. הם נאבקו בשעמום ולמדו למלא את החלל עם הטבע, הדמיון שלהם או פשוט באמצעות קריאת ספר.\nוכך, בעודי כותבת שורות אלה, השממיות שרות שיר ערש לשמש המדהימה שמאירה את שמי קמבודיה. אנחנו מתגעגעים לישראל, לאנשים, למשפחה, לחברים, לבישולים המדהימים של אמא של קובי. וכלום כאן לא מציין את בואה של השנה החדשה, כמו בארץ.\nאבל יש לנו עוד כל כך הרבה עולם לגלות, וכל כך הרבה דברים בתוכנו שמבקשים לפרוץ החוצה. ישראל תחכה לנו, אני יודעת שהיא תחכה.\nשנה טובה\n,\nגבי, קובי, דאניה, אורזי וסולאי קלף"}
{"article_id": "0,7340,L-4312362,00.html", "header_title": "רוצים ילד חכם יותר? למדו אותו להפעיל את הדמיון", "full_text": "במהלך חייו בחן אלברט איינשטיין את הדרך שהובילה אותו לגלות חלקים נסתרים בעולם, ונוסף על תרומתו האלמותית למדע הוא מספק לנו גם תובנה על התפתחות המוח החושב. מה הקשר בין דמיון וחשיבה ומי משני הגורמים משפיע יותר על השני? לחוקרי ההתפתחות יש כיום תשובה (עשורים רבים אחרי שאיינשטיין צוטט באמרה זו במכתב אישי שכתב): הדמיון מעשיר את התפתחות החשיבה.\nבעוד הנתונים הביולוגיים עימם אנו נולדים מכתיבים את רמת המשכל שלנו, הם אינם קובעים עד כמה נהייה חכמים. חוכמתנו בנויה \"מהפועלים\" שבמוחנו: הזיכרון, הסקירה, האבחנה בפרטים, סוגי הקשב השונים, יכולת המיון ועוד ועוד. אבל לכל אלה דרוש מנהל. סמכות שתדע לתפעל את הפועלים בתזמון הנכון, שתדע לתכנן ולקבל החלטות ואף לעמוד בלוחות זמנים, ובעיקר שתדע לזהות תקלות, באיזה נקודה דרוש שינוי בתוכנית וכיצד למצוא פתרון.\nהמנהל במוחנו הוא למעשה סט של יכולות הנקראות בשפה המקצועית \"תפקודים ניהוליים\" (executive functions). מומלץ להורים להכיר מונח זה ואת השפעתו על התפתחות יכולות החשיבה של הילדים, שכן דווקא התחום הזה של החשיבה מושפע ביותר מהסביבה אליה נחשפים הילדים מרגע לידתם.\nחוקרי התפתחות יכולים לקבוע כעת כי יכולות חשיבה אלו משמעותיות יותר מרמת האי.קיו, מבחינת מוכנות של הילדים לקראת בית הספר, להצלחתם בלימודים ובהצלחתם בחיים בכלל. התפקודים הניהוליים מאפשרים לתכנן ולפעול ביתר דיוק: לחשוב רגע לפני פעולה, להתמודד עם אתגרים בלתי צפויים, להתעלם מהפרעות ולהישאר ממוקדים.\nבלב התפקודים הניהוליים נמצאת היכולת לשליטה עצמית, כלומר עיכוב התגובות האימפולסיביות, זכרון עבודה - הזיכרון לטווח קצר המאפשר לנו לשמור את הפרטים הדרושים לביצוע פעולה, יצירתיות - חשיבה \"מחוץ לקופסה\", היכולת לראות דברים מנקודת מבט אחרת והסתגלות מהירה לשינוי בנסיבות.\nבשנת 1990 התכנס בארצות הברית פאנל מיוחד של מומחים ואנשי ממשל וקבע את המטרה הבאה: עד שנת 2000 יגיעו כל ילדי אמריקה מוכנים לבית הספר. ועדיין, יותר מעשור מנקודת הזמן שצוינה בהחלטה,\nמנסים המומחים לברר סוגיה חשובה ועקרונית: מהי מוכנות ללמודים?\nמסתבר שהכרת האותיות והמספרים הם המרכיבים הפחות משמעותיים לילדים בהגיעם לכיתה א' ומה שיותר חשוב היא יכולתם להתמקד במשימות שמולם, לעכב תגובות לא מתאימות, גמישות חשיבתית המאפשרת פתרון בעיות ויכולת לבדיקה עצמית. כלומר: תפקודים ניהוליים.\nלצורך עידוד ושיפור יכולות אלו פותחה תכנית לימודים מיוחדת הנקראת \"כלי חשיבה\" (tool of the mind) שעיקרה פיתוח משחקי דמיון בגן. אדל דיאמונד, פרופ' לנוירופסיכולוגיה התפתחותית מאוניברסיטת בריטיש קולומביה שבקנדה המרבה לחקור את התפתחות התפקודים הניהוליים בגיל הרך, בדקה גם את יעילות התוכנית המופצת בגנים. ממחקריה עולה שילדי הגן שכוונו לשחק במשחקי דמיון עשירים, הצליחו יותר בלימודים. במאמרים מקצועיים ובהרצאות בכנסים היא מתארת את הקשר בין משחקי הדמיון ובין התפקודים הניהוליים.\nלדבריה ילדים המשחקים במשחקי דמיון משפרים את זיכרון העבודה שלהם כשהם צרכים לפעול לפי התפקיד במשחק (למשל: לזכור מי השוטרים ומי הגנבים), הם נדרשים להקשיב לילדים האחרים שתורמים לסיפור ולומדים לדעת להגיב בהתאם.\nהמשחק גם עוזר לילדים לתרגל את היכולת להתאפק ולעכב את התגובות האוטומטיות. כל ילד יודע שאם הוא משחק את התינוק של המשפחה הוא לא יכול לנהוג באוטו, אפילו אם ממש \"בא לו\" לסובב את ההגה עכשיו. ילדה המשחקת בכאילו צריכה להתמודד ולהתאים את עצמה למה ששותפיה מוסיפים למשחק, גם אם לא כך דמיינה מראש את השתלשלות הדברים.\nבנוסף, כאשר מתעוררות בעיות, הילדים מתרגלים את היכולת למצוא פתרון ולחשוב באופן יצרתי, כמו בדוגמה מצחיקה ששמעתי מאמא: ביום שישי לפני לכתן לישון קבעו האחיות לחגוג יום הולדת לאחת הבובות. בשבת בבוקר, נרגשת מהאירוע, התעוררה הקטנה, הכינה את הבובות שלה ואת \"הכיבוד\" וחיכתה לאחותה שתגיע עם שאר החבורה. האחות הגדולה התמהמה בשינה טובה של שבת בבוקר.\n\"אתן מאחרות\", העירה הקטנה את אחותה, \"כולם מחכים\". הגדולה והפיקחית לא התבלבלה ואמרה: \"אל תשאלי מה קרה! בלילה לולה (הבובה) לא הרגישה טוב, הייתי חייבת לקחת אותה לבית החולים, היא לא ישנה כל הלילה, הרופא אמר שהיא חייבת לנוח\". אחרי משא ומתן קצר, נדחתה המסיבה כדי שהבובה תוכל לישון עוד קצת.\nיכולת השליטה העצמית חשובה לאורך כל החיים: היכולת להתמיד במטלה חשובה אך משעממת, להרגיע את התסכול שעולה ואת הדחף לעזוב ולוותר. גם מילדים צעירים נדרשת מידה מסויימת לשליטה עצמית בהתאם לגילם, ומחקרים מראים שהסימנים הראשוניים לשליטה העצמית בגיל הרך קשורים להישגים אקדמיים ולהצלחה בעבודה.\nאז מה הקשר למשחקי ה\"כאילו\"? חוקרים בדקו כמה זמן יכולים ילדים בני ארבע לעמוד בלי לזוז, והתוצאה הייתה פחות מדקה. בסיבוב השני נאמר לילדים שהם כאילו השומרים במפעל (בישראל, אפשר היה להגיד שהם שומרים בכניסה לקניון) ואז עמדו הקטנים בלי לזוז במשך ארבע דקות.\nאת חשיבות זיכרון העבודה לביצוע מטלות אין צורך להסביר וגם הוא משתפר בהקשר של משחק דמיון. החוקרים ביקשו מהילדים לזכור רשימה של פריטים מקריים. בהזדמנות אחרת הילדים שיחקו ב\"חנות\" ועתה ניתנה להם משימה לזכור רשימה דומה, אבל הפעם כרשימת קניות. הילדים זכרו פי שניים מכמות הפריטים מ\"רשימת הקניות\" מאשר מהרשימה הראשונה.\nלשמע הטענה כי ילדים המשחקים ב\"כאילו גן\" יכולים לשבת יותר זמן ב\"מפגש\" משחקי, הופתעתי גם אני. רציתי לבדוק בעצמי וניצלתי את ההזדמנות בעבודה עם ילדה שאחת המטרות הטיפוליות היא לעזור לה להגיב בצורה פחות מהירה ויותר מחושבת. \"היום\", אמרתי לה, \"נשחק בכאילו אני הגננת, ואת ילדה בגן ואני מספרת סיפור\". עינייה נדלקו.\nהקראתי חצי מהסיפור ושילבתי שאלות כמו גננת על הדמויות והתמונות. היא ענתה בשמה ואחר כך בכאילו היא עידן, ושירה, ומיקה מהגן. \"סיפור מעניין בחרתי היום?\", שאלתי ונעניתי בהנהון כתגובה.\n\"עכשיו, אני יעל ולא גננת, אבל אם את רוצה, נמשיך את הסיפור\", שוב נעניתי בהנהון. אך לאחר מספר שורות, קמה השותפה הצעירה שלי כדי להראות לי משהו דחוף בחדר, וסיכמנו שנמשיך את הסיפור בפעם אחרת.\nילדים בגיל הרך מעדיפים לשחק עם ההורים. הרעיונות שלנו פשוט יותר מסקרנים, מפתיעים ומלהיבים. ההורים עוזרים לפעוטות \"לשמור\" על הסיפור, להאריך את טווח הריכוז, לאמץ את מוחם עוד קצת ולפתור בעיות באופן יצירתי, כפי שניתן לראות בדוגמה הבאה.\nאבא וסופי בת השנתיים וחצי חוזרים מהגן. ביושבם בסלון, סופי נגשת אל החיות שלה.\n\"למה החיות שוכבות?\", שואל אבא. \"הן עייפות\", עונה סופי. \"גם הדובי עייף\", אומר אבא ומקרב לסופי את הדובי מהפינה. סופי לוקחת חלק ממשחק הרכבה (מקל עם עיגול) ושמה אותו על הפנים של הדובי. \"הדובי רוצה סוכריה\", היא אומרת. \"סוכריה על מקל לפני השינה?\", שואל אבא, \"את חושבת שזה רעיון טוב?\". \"זה מוצץ\", עונה סופי. \"גם הג'ירפה רוצה\", סופי אומרת ופונה לחפש עוד חלק שדומה לסוכריה על מקל. סופי לא מוצאת. היא מקרבת את הג'ירפה אל הדובי מניחה את את סוכריית המשחק ביניהם ואומרת: \"הם ביחד\".\nאבא של סופי רמז לה על \"באג\" בסיפור והופ, הסוכריה הפכה למוצץ (כל הכבוד סופי, יופי של פתרון). סופי, שתתקשה מן הסתם לוותר למישהו אחר על סוכריה על מקל, לא כל שכן על המוצץ שלה לפני השינה, יודעת מה עושים ששניים רוצים דבר אחד. עצם הכרתה את המושג בגילה הצעיר, מנבאת את יכולתה לחלוק בעתיד הלא רחוק.\nעזרו לקטנים לסגל את החשיבה שבעזרת הדמיון הכל אפשרי. כאשר אתם מבחינים שהתינוק שם בובה אקראית בתוך קערה, למשל, אתם יכולים להגיד: \"הבובה שוחה בבריכה, איזה יופי\". אם נגיד לפעוט כי המקום של הבובה הוא לא בתוך הכוס אלא בתוך הבית, הוא ילמד אומנם מה שייך למה אבל בדרך אחת בלבד.\nסיפורי המשחק המתאימים ביותר לגיל הרך קשורים לדברים היומיומיים שהקטנים רואים בבית. כדי להעביר את מה שהם רואים לכדי משחק, בדרך כלל הפעוטות זקוקים להדרכה. למשל: \"בוא נשחק כאילו אנחנו מכינים ארוחת ערב\". ברוב המקרים, תידרש חזרה של מספר פעמים על הפעולה עד שהקטנים יתחילו לשים את הכף בתוך הכוס ולטעום בכאילו את \"המרק\".\nהעמידו פנים שאתם מישהו אחר מהמשפחה ושחקו לפי התגובות האופייניות שלו. אחרי שהילדים יתפסו את העניין הם יוכלו להעמיד פנים שהם אתם.\nבובות פרווה גדולות אינן מתאימות וגם לא בובות קטנות מדי. בובות של תינוקות שאפשר להלביש, להרים בידיים ולרחוץ הן המתאימות ביותר.\nהבובות או הצעצועים שמדברים או \"עושים משהו\" מצמצמים את המשחק לדרך אחת לשחק בה. חיות מפלסטיק או בובת תינוק ישמשו לכל מיני משחקים.\nכובעים, תיקים או צעיפים יספקו את האווירה המתאימה להפליג בדמיון. גם ערכת רופא או כלי עבודה פשוטים יכולים להוסיף. משחקי הדמיון הם יקרי ערך להתפתחות החשיבה, אבל הם חסכוניים למדי ותמיד אפשר למצוא בבית משהו מתאים לשחק איתו בכאילו.\nבסביבות גיל שלוש הילדים הופכים מיומנים יותר ויותר במשחקי הדמיון והתסריטים הופכים עשירים ומפורטים יותר. כעת הם מסוגלים לשחק עם ילדים אחרים, אבל עדיין מזמינים את ההורים למשחק משותף לעתים קרובות. יתכן ותמצאו כי הקטנים דרשניים למדי במהלך המשחק, ואומרים לכם בדיוק מה לעשות ואיך. המושג המקצועי להתנהגות זו היא \"שליטה באחר\" והיא הצעד המקדים ללמידת השליטה העצמית.\nהילדים מבינים שניתן לשלוט בתגובות אבל עוד לא לגמרי בשלים לעשות זאת. את ההורים הבוגרים, הנכונים לשתף פעולה ויודעים להתאפק, קל יותר להפעיל בדרך הרצויה - ומכאן מגיעות ההוראות. כל עוד מדובר במשחק אתם מוזמנים לפעול על פי בקשת הילדים, עד שנמאס. לאחר מכן, אפשר לנסות להגיד להם: \"עכשיו, הבובה תעשה בדיוק מה שאת רוצה\".\nהמוכר בחנות, המזכירה במתנ\"ס, הרופאה במרפאה או המציל בברכה: כל מי שהילדים פוגשים במהלך השבוע יכול להוות השראה למשחק הדמיון.\nומה תפקיד ההורים? אם אתם מוזמנים ומוכנים לשחק, קחו תפקיד משני בסיפור. כאשר הילדים משחקים את הדמות הראשית, אתם יכלים לגוון עם הדמות שיועדה לכם. כאשר הבת שלכם היא הרופאה, שחקו שפעם לתינוק שלכם (הבובה) נשברה הרגל וצריך תחבושת ובפעם הבאה יש חום וצריך תרופה.\n\"מה קורה עכשיו? מה לעשות?\". הצורך לענות עליהן יעודד את ילדכם לתכנן והתכנון הוא חלק חשוב מיכולת השליטה העצמית. אם המשחק חוזר על עצמו ומתחיל לשעמם הציעו רעיונות שימשיכו את הקו הכללי (אולי הבובה רוצה לשחק במחבואים עם הדובי?).\nאפשר לשחק בכאילו על פי ספר אהוב ומוכר, לחלק את התפקידים ולפעול על פי העלילה או אפילו להמשיך אותה.\nבני החמש יכולים להמציא ולשחק במשחקי דמיון בעצמם או עם ילדים אחרים. הם צריכים פחות הדגמה ולרוב ההורים אינם השותפים למשחק כמו בגילאים צעירים יותר, אלא משמשים כעוזרים ברעיונות למשחק או לאביזרים. תבניות הבצק, משחקי הלגו, הפליימוביל או בתי הבובות יכולים לספק נקודת מוצא למשחקי הדמיון, עליהם אפשר להוסיף חיים שלמים מכל מה שיש בסביבה.\nבגילאים מאוחרים יותר החדר יכול להפוך לחנות, הבית כולו לקניון והכנת \"כאילו\" ארוחה הופכת למסעדה עם טבח, מלצר ושליח. המשחקים המורכבים הללו דורשים כישורים גבוהים יותר מהילדים וברור שקל יותר לצפות בטלוויזיה או לשחק במחשב. אבל לרוב, כשהילדים נכנסים למשחק, הם שוקעים בו בהנאה מרובה.\nאנחנו יודעים שיכולתם של הילדים לוויסות עצמי הצטמצמה בעידן שלנו. במחקר פסיכולוגי שנערך בסוף שנות ה-40 בקשו החוקרים מילדים בני שלוש, חמש ושבע לעשות מספר תרגילים. אחד התרגילים היה לעמוד בשקט ולא לעשות כלום. לבני השלוש הייתה זו משימה בלתי אפשרית, בני החמש יכלו לעשות זאת למשך שלוש דקות ובני השבע עמדו בלי לזוז עד שנאמר להם אחרת. בשנת 2001 נערך מחקר דומה אבל התוצאות היו שונות. בתקופתנו בני החמש הצליחו במשימה כמו בני השלוש במחקר הקודם ובני השבע הגיעו בקושי לרמה של בני החמש של שנות ה-40.\nאז מה השתנה? לפחות חלק מהתשובה טמון בשינוים של סוגי המשחק.\nבעבר המשחקים כללו בעיקר פעילות חופשית בה התאפשרה לילדים החירות להמציא בעצמם את חוקי המשחק ולמלא אותו בחשיבה מופשטת. כיום, משחקי הילדים כוללים בעיקר צעצועים, שמטבע הדברים מגדירים יותר את אופי המשחק. איכות החיים הגבוהה והשפע, כמו גם המודעות לסיכונים גורמים לנו (להורים ולמטפלים בילדים) להעדיף משחקים בטיחותיים וסביבות מוגנות.\nזה לא שהילדים הפסיקו לשחק וליהנות, הם פשוט רוב הזמן פועלים על פי מבנה יותר מוגדר או הוראות. המשחק הדמיוני לעומת זאת, כרוך בהקשבה לדיבור עצמי שהוא הוא אבן היסוד המשמעותית לשליטה העצמית.\nלכן, בפעם הבאה שאתם רואים את הילדים מתחילים במשחק \"כאילו\" כזה או אחר, חייכו לעצמכם בתקווה, ודעו שגלגלי החשיבה במוחם מריצים אותם קדימה."}
{"article_id": "0,7340,L-4214193,00.html", "header_title": "כותבים בתוך יומן מסע: בלוגרים מטיילים", "full_text": "חול המועד פסח הוא זמן מושלם לטיולים. הילדים בחופש, השמיים בהירים, עוד לא חם מדי והכל פורח. אין ספק - זה נראה נפלא מחלון המכונית בצומת המוביל יחד עם המוני בית ישראל. שהרי אם זה כל כך מושלם, אז בטח כולם יעשו את זה באותו יום. בערב תוכלו לשאול את אותם טיילים ''נו, אז באיזה פקק הייתם?''. אין ספק - יצאתם מאוד חכמים כשנשארתם בבית. כפרס, קבלו ספיישל: כמה סיפורי מסע מסביב לעולם. כדי שתרגישו בחוץ, גם אם אתם מול המחשב.\nהטיול בן 164 הימים של ענת ומשפחתה, שהחל בקיץ שעבר, כבר נגמר. בקרוב היא מבטיחה שתכתוב סיכום. בינתיים חשוב לדעת: בדרך למערב ארה\"ב עוצרים\n.\n\t כמעצבת אתרים ו\n,\n\t ענת בנתה בלוג נגיש, זמין ונוח. זה לא אתר של (רק) תמונות מחיי משפחה מטיילת ומאושרת כי אם גם מידע על כל מה שצריך לדעת: כמה טיפ צריך לתת למלצרית בארה\"ב, מה עושים בסן פרנסיסקו, מה קורה בפארק הלאומי ארצ'ס אשר ביוטה וכמה עולה כניסה לאתר הממוטות בדרום דקוטה. סיפור הטיול כולל שני הורים ושני ילדים בני 7 ו-9, לו רק יכולנו להיות במקומם.\n''עשרות רבות של פילי ים – איזה שם נפלא בעברית, באנגלית הם פשוט כלבי ים פיליים – רבצו בנחת על החוף. בעונה זו של השנה, נמצאים בעיקר זכרים צעירים, שחסרים את ה'חדק' המפורסם, אבל שניים או שלושה בוגרים כבר הגיעו אל מנוחת חורף. כך או כך, תמיד נחמד להציץ בבעלי חיים, וכלבי ים מסוגים שונים תמיד משעשעים באינטרקציה ביניהם''.\nחומר מקצועי. ממש תחליף למדריך.\nגם משפחת טלמור עשתה טיול ארוך\n.\n\t 200 ימים שעידו, בן ה-35 (הייטק) וקרן בת ה-36 (דולה) ורני, יהונתן ויאיר (בת 9, בן 6 ובן שנתיים בהתאמה) טיילו בווייטנאם, תאילנד, אוסטרליה וניו זילנד ויש גם הורה מלווה, חזי אבא של קרן בן ה-60. המשפחה חוזרת בימים אלו לישראל, ונוכל לקנא בהם מקרוב. לכל מי שחושב שילדים ומבוגרים יותר לא יכולים להתמודד עם טיול ליעדים במזרח מתוך הנחה שהם מיועדים ליוצאי צבא בלבד. משפחת טלמור מוכיחה – מדובר בהבלים.\n''התגובה שהכי הפתיעה אותי כשסיפרנו לאנשים שאנחנו נוסעים, היתה התהייה לגבי השהות הארוכה והאינטנסיבית עם הילדים. היו הרבה אנשים שלא הבינו למה מישהו רוצה לקחת את הילדים לטיול כל כך ארוך וחבל. אני חושבת שזו חוויה מדהימה וחשובה, גם לנו וגם להם. רב הזמן היה כיף יחד, לפעמים התעצבנו, לפעמים כעסנו, לפעמים השתעממנו אבל כל הזמן אהבנו''.\nזה כמעט כמו להיות שם.\nלא שאנחנו חושבים שאחרי שקראתם את הבלוגים הקודמים אתם אורזים תיק ומשפחה לטיול, אבל זה עדיין אפשרי. ללכת בעקבות חלומו של רועי ''הג'ינגי''' סדן, זה כבר הרבה יותר מסובך. הבחור\n:\n\t 458 ימים, 42 ארצות, 6 יבשות, 66 אלף ק\"מ. המסע הכי ארוך באופניים לישראלי.\nבו מתוארות חוויותיו זמין לקריאה מרתקת, ויש שם גם סרטונים ותמונות. מי יודע, אולי תקבלו השראה ותקחו את האופניים למסע בין רידינג בת\"א למקורות הירקון בראש העין.\n''מה הסיכויים', גארי שאל אותי כשנענעתי בראשי בצורה שהמחישה שאני לא מאמין למראה עיניי. 'נפגשנו פעמיים בטיול שלך בעולם. פעם אחת במקום מטורף 1800 ק\"מ מכאן, ועכשיו פה, בעיר שלי ושתי הפגישות לא תוכננו – רק מזל? זה אחד הרגעים שאתה לא יכול להסביר אלא בכך שהכל מלמעלה ותודה רבה על כל זה'' (בתרגום חופשי\n).\nזה מאוד מרשים\nכמעט שלושה עשורים לאחר שעמוס עוז טלטל מדינה שלמה בקובץ מאמרים תחת הכותרת\n,\n\t יוצא מיכאל (26), בבלוג\nלאותה\n\t ארץ. תחילת המסע שלו באוקטובר 2011 והוא יימשך כשנה. בבלוג (אותו הוא מגדיר כ''סיפור אינטרנטי'') אפשר למצוא רשמים, הרהורים, שיחות ותמונות שמרכיבים פסיפס של הנוף התרבותי, האישי והתודעתי של כל מה שמרכיב אותנו. אם תרצו: ישראל דרך הרגליים. מיכאל מתמקד בקהילות אלטרנטיביות, חוות בודדים, ערביי ישראל, הפזורה הבדואית, חצרות חסידים, התנחלויות, גרעיני שינוי חברתי, מועדוני לילה ויישובים אקולוגיים.\nאפשר לקרוא אצלו ביו השאר על משפחה\n,\n\t על\n,\n.\nשלו\n\t מסבירים איך זה בדיוק עובד\nתוכלו\n\t לראות היכן הוא בדיוק נמצא כעת ולהקליק על מקומות קודמים כדי לקרוא על סיפורים.  ''זהו המסע שלי'', מיכאל כותב, לא דרום אמריקה, לא הודו, לא אפריקה. ארץ ישראל. כשאמרתי לחבר שאני יוצא למסע הוא אמר 'מה עכשיו מסע. אל תתפלצן, טיול. כולה טיול, ועוד בארץ' וקפאתי. המילה 'מסע' תמיד נשמעה לי הולמת יותר אבל לא שאלתי את עצמי למה''. מיכאל מאוד רוצה שתגיבו לטקסטים ותציגו דעות שונות.\n'\nהוא אמר לי, 'כמו שאומרים אצלכם- ארץ אוכלת יושביה. אתה יודע למה? אולי בכל העולם הולכים לזונות וניאוף וכאלה, אבל פה, פה זה כמו ללכת לזונה בתוך בית הכנסת. אתה היית שוכב עם זונה בתוך בית הכנסת?' אלוהים יעניש את כולנו, הוא אומר, על השנאה שלנו, על עיוות הדין ועל הפשע ואין לנו סיכוי להינצל. המלחמות שלנו הן העונש של עצמן'''.\nזה קרוב. ממש פה.\nכמו שאומרים, תם ולא נשלם הטיול שלנו. מן הסתם מטיילים אוהבים לעדכן ועם חדירת האינטרנט לכל מקום על פני הגלובוס - זה גם אפשרי. הנה עוד כמה בלוגים ששווים הצצה. שכחנו מישהו? ברור שכן. הרגישו חופשי לטקבק לנו."}
{"article_id": "0,7340,L-4137811,00.html", "header_title": "המורה דורשת שניתן עוד ריטלין לילד. להסכים?", "full_text": "דודה יקרה, את שואלת \"איך מתמודדים עם מורה שלא מוכנה להתמודד\" ו\"איך מלמדים את הילד להיות יותר סובלני כלפי הסביבה שלו\". אנסה לענות לך, אך לפני כן ברצוני לגעת בנושא הריטלין. אני מניחה שהתשובה שלי תקומם רבים וטובים, כי אני מסכימה איתך שלריטלין יש יותר חסרונות מיתרונות. בשנים האחרונות מאוד אופנתי לתת לילדים ריטלין, אך אני מוצאת זאת כפתרון קל. במקום לבדוק איך המערכת פועלת, במקום לעזור לילדים להתמודד,\"מרדימים אותם\", כפי שכתבת.\nיכולות להיות סיבות שונות לכך שילד מתקשה ללמוד ולתפקד בכיתה ובבית. אולי הוא רעב ולכן הוא חסר סבלנות? אולי קשה לו לקרוא או לפתור תרגילים\nאבל במקום לטפל בנושא מערכתית ופרטנית נמצא \"הפתרון האולטימטיבי\" – \"גלולות למידה\". פגשתי אנשים שסיפרו שבזכות הריטלין הם הצליחו להתרכז, ללמוד לבחינות, להקשיב בשיעורים. אנשים שמרגישים שהריטלין \"הציל את חייהם\". ולמרות זאת - קשה לי להתלהב. קשה לי להתלהב מכך שילדים מלאי להט, אנרגיה ושמחה – מקבלים תרופה ומגיעים לבית הספר כבויים, פסיביים ושקטים.\nנכון, הם מצליחים להתרכז, אבל מה קורה כשהנושא לא מעניין אותם או כשהם מרגישים פתאום מתוסכלים? הם מתחילים להפריע. אבל אז יש להם הסבר: \"פגה השפעת הריטלין\"; \"זה לא אני – זה הילד הרע שבתוכי\"; \"אני לא יכול להתרכז\".\nאני סבורה שאי אפשר להחדיר עניין ומוטיבציה בעזרת תרופות אלא אך ורק בעזרת הצלחות. אני יודעת שלא חסרים חסידים שמאמינים בריטלין, אך לדעתי מדובר באופנה גרועה, וגרוע מכך – בחברות כלכליות שמרוויחות על גבם של ילדים שהם אוכלוסיה חלשה שאינה יכולה להגן על עצמה.\nילדים שמתרגלים ללמוד רק אם הם מקבלים תרופה מפתחים תלות, בדומה לאדם שמתרגל לישון רק עם כדור שינה. האם יש הורה שירגיש נוח לתת לילד שמתקשה להירדם גלולת שינה? סביר להניח שלא. איך זה קורה שלגבי ריטלין האצבע על ההדק קלה?\nזה סותר ונוגד את האמת שלימודים דורשים הרבה מאוד השקעה ומאמץ. הספורטאי הכי מוכשר לא יגיע להישגים אם הוא לא יתאמן וישקיע הרבה מאמץ, גם לא אם הוא ייקח את סם המרץ הכי טוב. ישנם כאלה שמקבלים טלפון מ\"מפעל הפיס\" - אבל רוב האנשים צריכים להשקיע.\nפגשתי ילדים שהרשו לעצמם להתנהג בצורה מחרידה. הם, וגם המבוגרים האחראים עליהם (המורים וההורים) ידעו להסביר ולתרץ את ההתנהגות כ\"פגה השפעת הריטלין\". בעיני זה נורא. מדובר בלגיטימציה להתנהגות שלילית שניתנת על ידי סביבה שאינה יודעת להציב גבולות בדרך סמכותית ובילד שלמד: \"לי מותר - אני בעייתי\".\nמנהל המזון והתרופות האמריקני (FDA) הורה לחברות התרופות להוסיף אזהרות חמורות על סכנות דום לב והפרעות נפשיות כתוצאה מהשימוש בריטלין.\nוחזרה לשאלותיך. לגבי המורה שלדבריך \"לא מוכנה להתמודד עם ילד\", אני לא בטוחה שזה אכן כך – אני חוששת שהיא מתקשה להתמודד. מורה שמתקשרת על בסיס יומי להורים מצהירה שהיא חסרת אונים. אני מתארת לעצמי שהיא מנסה לעשות כל שביכולתה לקבל את שיתוף הפעולה של אחיינך - אך את מספרת על ילד \"מפריע, כועס ועצבני\".\nצריך להבין שגם המורה היא אדם עם אנרגיות מתכלות. גם אצלה בסוף היום ישנה עייפות מצטברת. תפקיד ההורים, אם כך, לנסות לבדוק יחד עם המורה מה ניתן לעשות כדי לעזור לילד לשפר את התנהגותו בכיתה - בלי קשר לריטלין. כשילד מפריע בכיתה צריך לבדוק מה הם הקשיים שבגללם הוא מפריע. הנחת היסוד האדלריאנית היא שכל אחד זקוק להרגיש מוערך, נחוץ ויכול. ילד שלא מוצא את מקומו בדרך חיובית - יפנה לדרך של הפרעות ומאבקים.\nעל ההורים:\nגם אם כועסים לא מתפרצים ולא פוגעים.\nהכוונה ברווחים היא תשומת לב ותחושת משמעות, שניתנים מכך שהוא כועס ומפריע.\nאת ההשתדלות והמאמצים להתנהג בצורה מתחשבת."}
{"article_id": "0,7340,L-4274552,00.html", "header_title": "אל תגנו את \"הורי ההליקופטר\"", "full_text": "כמו במקרים רבים בעולם המחקרי גם במחקרים שהובאו באותה כתבה יחסי הסיבה והתוצאה אינם ברורים, ולכן פירוש\nהכתבה מציגה את ההורות המתערבת, \"הורות ההליקופטר\", כתופעה מנותקת מהקשר תרבותי, חברתי והיסטורי. אך חשוב לזכור כי בחברות מסורתיות, בעבר ובהווה, לקהילה ולמשפחה הייתה שליטה כמעט מוחלטת בגורל הדור הבא. הן העיסוק של הדור הבא והן התקשרות הזוגית נקבעו באופן מוחלט על ידי דור ההורים או הסבים.\nהמהפכה התעשייתית, כ- 150 שנים אחורה בחברה המערבית, זעזעה את הסדר חברתי המשפחתי והובילה לאינדיבידואליזם (אמריקניזם) קיצוני. החברה המודרניסטית, דרשה מהאדם לשרוד כמעט לבדו בסבך החיים ולעמוד בודד אל מול גורלו. היא חזקה את הסוציאליזציה לאינדיבידואליזם באמצעות תיאוריות ששמו את ההגשמה עצמית ויצירת המשמעות האישית במרכז הפסיכולוגיה.\nעל רקע זה פרח ד\"ר ספוק, שקרא להורים לסגל את ילדיהם לעולם ולהתעלם מצרכים אישיים כדי להכינם לחיים בצד גישות שקראו לאינדיבידואל לממש את עצמו תוך התעלמות מהיותו כבול באזיקים מעמדיים או מגדריים. ההישגיות ותחרותיות הפכו לערכים מרכזיים. מגמות אלו הולידו קשיים ותחלואים, שיתכן ותופעות כמו \"הורות ההליקופטר\" מנסות לתת להם מענה.\nאפשר להציע כי \"הורות ההליקופטר\" יכולה להוות את אחת הדרכים באמצעותם מנסה החברה האנושית המערבית לאזן מגמות קיצוניות של אינדיבידואליזם, שהובילו לקפיטליזם קיצוני, לחלוקה לא מאוזנת של הכוח ולתחושה של הורים כי הם צריכים לפלס לילדיהם את הדרך כדי שלא יעמדו לבד מול החיים. מי שאולי עמדו הם עצמם, או על מנת לשמר עמדות כוח אליהם הצליחו להגיע ואשר הם מודעים לאפשרות לאבדן. למרבה הצער, הכתבה מאשימה את ההורים בהתגוננות ולא בוחנת את הצרכים והקשרים החברתיים תרבותיים שהובילו להיווצרות ההורות המגוננת.\nמעבר לכך, העמדה החד משמעית המגנה את \"הורות ההליקופטר\" והתחלואים להם היא גורמת, לא רק מתעלמת מאפשרות לקריאה אחרת של הממצאים ומחשיבות הבנתם בהקשר היסטורי תרבותי, אלא מתעלמת מהעמדה הפוסט-מודרניסטית, המאפיינת את העידן הנוכחי. עמדה זו, מנסה לקדם מגמה לפיה אין דרך אחת נכונה ובכל מצב יש לשקול את הדרך המתאימה ביותר לנתונים הספציפיים.\nיש מצבים בהם \"הורות הליקופטר\" תהיה מיטבית ואחרים בהם יש לאפשר יותר עצמאות. העמדה הפוסט מודרניסטית מנסה למנוע תנודות חוזרות ונשנות בין תיזה לאנטיתיזה, בין \"ספרטניות\" לבין \"הליקופטריזם\", ולחקור את התנאים וההקשרים הספציפיים ואת סוג ההורות האופטימלי להם. מגמה של גינוי חד ממדי של ההורות המגוננת יכול להוביל לרגרסיה גורפת למודלים הוריים נוקשים, המייצרים אנשים מסתגלים אך חסומים רגשית ובודדים יותר. קריאה למציאת איזון בין גוננות לבין עידוד לעצמאות, תוך הקשבה לצרכים של הילד וההורים ולתנאים הסביבתיים הספציפיים, ברוח פוסט-מודרנסטית, היא אולי פחות פופוליסטית ופשטנית, יכולה לקדם אקלים אנושי מיטבי יותר.\nלא ניתן ללבן את הנושא ללא התייחסות למציאות הישראלית הייחודית. החברה הישראלית נבנתה מתוך טראומת השואה וסדרה של מלחמות קשות. היא חשופה לאיום קיומי מורכב ומתמשך. אפיונים אלו הופכים את ההישרדות, ההסתגלות והעצמאות לערכים מובילים.\nלאפיונים אלו מחירים גבוהים. הישראלים מחונכים להיות עצמאיים, מסתגלים, תחרותיים והישגיים.הם גם נדרשים לשרות צבאי מבגר. בצד ההיבטים החיוביים, גם תוקפנות, אלימות ואדישות לסבל של הזולת תוך ריכוז בנקודת המבט של העצמי התפתחו עם השנים. אמנם הישראליות מאופיינת בנחישות, יצירתיות, חום ומעורבות, אך גם בתוקפנות, אלימות, חוסר לשונות ואטימות רגשית. בצד ערבות הדדית, פערים חברתיים גדלים ועוינות עזה קיימת בין מחנות.\nהחשש שאבקש להעלות הוא שהגינוי של ההורות המגוננת והתומכת יחזק את המגמות השליליות המאפיינות את החברה הישראלית. הביקורת הקשה על \"הורות ההליקופטר\" היא ביקורת כנגד הצדדים שלנו המבקשים לתמוך, לקבל, להגן, להרגיש ולשמור על מנת ליצור איזון עם המגמות המנוגדות. צריך לנופף לשלום ל\"הורי ההליקופטר\" ולהשקיע בהבנה של הצרכים שהם מבטאים במקום לגנותם."}
{"article_id": "0,7340,L-4358429,00.html", "header_title": "3 שנים עם הילדים מסביב לעולם: הרגעים ששינו אותנו", "full_text": "החגיגה תופסת אותנו במלזיה, המדינה האיסלמית הראשונה שלנו, ובמקום זיקוקים אנחנונאלצים להזכיר לילדים בלחש: \"דברו אנגלית או ספרדית בלבד!\". נכון, רוב הסיכויים שאף אחד לא יזהה את השפה, אבל עדיין זה גורם לנו לחשש וחוסר נוחות.\n,\n\t כגון לינה של שבועיים באוהלים בחופי פרו, טיול קרוונים בשלגים של מערב ארצות הברית, לינה בעליית גג מלאה בעכבישי טרנטולה, חיים בכפר ילידים בג'ונגל של אקואדור, ולאחרונה, חיים על אי אקזוטי בבקתת עץ רעועה ללא ברזים או חשמל בקמבודיה. שרדנו יותר מדי שיכורים, לילות חסרי שינה, חדרי שירותים מחרידים, נהגי מוניות גרועים מאלו שבמצרים, ויותר מדי אוכל גדוש עמילן ושמן שמוחזר אין ספור פעמים.\nכבר חגגנו צלילות, טיולי טבע בהרים, שקיעות, חברות עמוקה עם מקומיים ותרמילאים וזמן כמשפחה להיות פשוט חופשיים. בכל הקסם, הברכה, הבלבול,התשישות והזיעה של נדידות בעולם, יש את הרגעים האלו שבולטים, אלו שלטוב ולרע לעד ישארו בזכרוננו ואשר שינו את חיינו.\nישנן תמונות חקוקות בזמן, נווי מדבר קטנים על הגלובוס, ואנשים מסויימים שחולקים ואוחזים לנצח חלק מנשמתנו.\nהאם אנו צריכים לספר לכם על השניות המלחיצות כאשר קובי נסע בצד הלא הנכון של כביש ראשי בקוסטה ריקה? או על תאונת האופנוע שנכנס באופניים של גבי וסולאי כשרכבנו בקמבודיה ואת רגשות האשם שבאו לאחר מכן? האם אנו צריכים לספר לכם על כל הפעמים שבכינו כאשר שנפרדנו מחברים בדרך אשר בוודאי לעולם לא נראה שוב? או על הזמנים שבכינו ושיגענו אחד את השני והיינו עייפים מדי כדי להתמודד עם ה\"פצעונים\" הרגילים של התנהלויות משפחתיות נורמלאיות ובריאות? או שאולי תרצו לדעת על הרגעים שעצרו את נשימתנו, אלה שהשאירו את ליבנו פועם בטירוף?\nהבחירה על אילו רגעים לספר, סינון ולקיטת הרגעים הספציפיים הייתה קשה וכמעט בלתי אפשרית. אז להלן רק חמישה מאותם רגעים ששינו אותנו לנצח:\nמאז ומתמיד חיינו בראיית עולם שאנו צריכים להיות יעילים. גם בטיול השתדלנו שמירב הזמן שלנו יעבור בדרכים ושחס וחלילה לא נבזבז אותו לריק. בכל מקום אליו הגענו כבר היינו חסרי מנוח ותכננו את היעד הבא.\nאך הראייה הזו השתנתה לחלוטין לאחר ששהינו במשך שבעה שבועות ללא מעש בכפר קטן בג'ונגל באקוודור יחד עם אדיר, ישראלי נוסף שהצטרף אלינו. הילדים הלכו לבית הספר המקומי, אשר השפה העיקרית בו הייתה קיצ'ואה (Quichua) ואנחנו פשוט נכנסנו לזרם של חוסר מעש וחוסר רצון להיות במקום הבא.\nחיינו בתנאים מאוד בסיסיים, ללא מים בברז, ללא אינטרנט או טלוויזיה וללא יכולת להיות על המחשב או לגלוש בפייסבוק. אבל היה לנו את הנחל הפרטי שלנו, אשר בו בילינו ימים ושבועות של מקלחות, שטיפת בגדים, מדיטציות וניקוי הנפש.\nהילדים שלנו מצאו תחביב חדש של הרפתקאות וחקירות בג'ונגל, זמן עם עצמם בנחל ושעות של משחקי חברה ללא גאדג'טים. לאחר שהייה של ארבעה ימים בכפר אחר (במקום בו גרה מנהלת בית הספר) נאלצנו לבצע עבודת שכנוע לא פשוטה רק כדי לשכנע אותם לחזור לכפר \"שלנו\".\nהם נהנו מחיי פשטות טוטאלית, ללא הדאגות שידענו מחיים רגילים. וכשהגענו לבסוף לאסוף אותם, אורזי (עכשיו בן 10 ואז בן 8 וחצי) היה בסיום ניקיון וחיתוך הדג שנתפס בחכתו לפני מספר דקות, ורגע לפני הכנסתו למחבת. כשסיים לבשל את הדג בעצמו הוא נעלם עם חבריו המקומיים לתוך מפל המים מעבר לגבעה.\nאך לא רק הנאות היו לנו שם. במהלך כריתת עץ בן 150 שנה עם המקומיים לבניית קייק נעקץ קובי על ידי יתוש \"דנגה\" (Dengue) וחלה בקדחת איומה. הוא סבל מכאבים בכל גופו ומחום של 40 מעלות - שלא ירד. כל חכמי הכפר התאספו ואירגנו טקסים כאלו ואחרים לריפויו.\nהטקס הראשון כלל תערובת של עשרות עשבי מרפא, שורשים וקליפות מורתחות בסיר על מדורה. תוך כדי זמירות ותפילות של המקומיים בשפת קיצ'ואה היה על קובי לנשום עמוק, תחת מספר שכבות של אריגים, את האדים שנבעו מהסיר. לאחר מכן היה עליו ללגום ספל מלא בשיקוי זה ולבסוף לרחוץ את גופו באותה חליטה. הטקס השני כלל הדלקת נרות וקטורת ופיזור העשן עם ענפים.\nאך למרות כל הרצון הטוב והמאמץ, קובי נאלץ להתאשפז בעיר הסמוכה לכמה ימים. ובכל זאת, השהייה בכפר שינתה את ראיית העולם שלנו לנצח - על פשטות החיים ללא גאדג'טים ועל היכולת ליהנות ממה שכאן ועכשיו.\nהויפאסנה לימדה אותנו דרך חדשה להתמקד ולא להיסחף לתוך הדכדוך, הדיכאון והדרמה של חיי היומיום. היא לימדה אותנו להתבונן בעצמנו ולתת לדברים השליליים לעבור. גם קובי והילדים נחשפו לסדנה וכמשפחה התחלנו ליישם בחיינו פילוסופיה זו.\nבווייטנאם, לדוגמה, כאשר קובי ואורזי עלו על רכבת ההרים בלונה פארק, נלחץ אורזי מאוד והתחנן שהרכבת תעצור. אבל לאחר מספר שניות הוא פשוט שינה את הגישה, הניף את ידיו באוויר וצעק \"אניצ'ה!\" (Anicca), מילה בשפה הודית עתיקה שמשמעותה \"הכל חולף\".\nגם אם הדבר היחיד שהילדים שלנו ואנחנו למדנו בנסיעות בעולם הינו שכל הדברים בחיים משתנים ואין צורך להיתקע במערבולות רגשיות ולבכות על חלב שנשפך, גם אם רק הצלחנו להבין ששום תחושות של כאב או של אושר לא נשארות לנצח, אם לימדנו אותם רק את זה - אנחנו טופחים לעצמנו על השכם.\nלא, בחוויה הזו קובי לא היה הרוכב של האופנוע. הוא היה עסוק מדי בבדיחות מיניות במושב האחורי באופנוע של קווין בזמן שגבי רכבה עם דוויד, בחור אמריקני שלחם במלחמת וייטנאם וחזר לשם כדי לעשות שלום עם סיוטי המלחמה שלו ולבסוף התאהב במדינה ובתושביה.\nכל אחד מהילדים ישב במושב אחורי של אופנוע אישי, כאשר הנהגים היו מקומיים השייכים לקבוצת רכיבה מרתקת. הנהג של סולאי בת ה-8, האנג (בן 40 פלוס), התאהב בה והם בילו שעות של רכיבה לעבר האופק תוך שירה ושיחות על משמעות החיים.\nכשנסענו דרך כפרי המיעוטים ומטעי הקפה האנג היה האחראי על תפעול האופנוע, כאשר תפקידה של סולאי היה הפעלת הצופר וקריאה לעוברים ושבים בויאטנמית \"שין צ'או!\" (שלום). זה היה אחד מאותם רגעים נדירים שהיינו צריכים לצבוט את עצמנו כדי לדעת שזה לא חלום. אלו לא היו מפעל המשי (שהיה מעניין ומרתק) או ההתפעלות מפולי הקפה שנפלטים מהעכוז של הסמור, גם לא בגלל המקדש המקסים שראינו בדרך או האיכר השיכור ששתה יותר מדי יין אורז (משקה אלכוהולי נפוץ בוייטנאם) - לאחר שמונה חודשים של נדידה בדרום מזרח אסיה, הרוויה בזיעה נוטפת או במונסונים שוטפים, היינו פשוט שיכורים מניחוח אוויר ההרים הנקי והצונן של דאלאט.\nהבריזה של האוויר שחדר לריאותינו רק חיזק התחושה של החירות, הרוחניות והאושר. בטיול זה נחשפנו גם לחברות מדהימה עם אנשים מדהימים ולכך שמשפחתנו היא ברת מזל לקבל את כל הברכות האלו ביום זה. אין ספק שהעובדה שחווינו זאת ביחד, כמשפחה, רק העצימה את הרגע.\nבמהלך החודשיים וחצי שבילינו בארצות הברית החלטנו לקחת שבועיים של שינוי נוף ושכרנו קראוון משופצר באורך 10 מטרים - ושעטנו דרך אדמות האינדאנים של יוטה לעבר הרי הרוקי של קולורדו. ללא ספק, הרפתקאה זו העניקה לנו חוויות מרתקות שלא חווינו בעבר. נסענו באזורים בהם לצדי הדרך הוצבו שלטים המתריעים מפני מפולות שלגים, עצרנו לבנות בובות שלג ענקיות, גלשנו על מדרונות שלגים לבנים וטהורים שכף רגל עדיין לא דרכה בהן והשתוללנו עם כדורי שלג כמו שעשינו כילדים, לפני המון שנים.\nאך זה לא נגמר שם. חווינו הרפתקאות נוספות, כגון שינה במגרש החניה של Wallmart, טעייה בדרכים המושלגות בהרים באמצע הלילה והבערת מדורה עם משפחה מורמונית, אשר העניקה לנו את \"ספר האמת\" בניסיון להמיר אותנו לדרך הישר (אגב, חומר בעירה טוב למדורה שלנו). אורזי שלנו אפילו זכה להיות קפטן נבחרת הכדורגל של מהגרים מהונדורס, וקיבל את הכינוי מסי דוס (על שם שחקן הכדורגל המפורסם ליונל מסי).\nובתוך כל האושר הזה הייתה לנו חוויה שלא נשכח לעולם ושעד היום מעלה חיוך על שפתנו. בתחנת דלק ביוטה הגיע אינדיאני שיכור לפתח הקראוון בזמן שקובי תידלק וגבי והילדים מתחו את הרגליים. הבחנו בו מתקרב לעברנו עם ציפייה לתרומה כספית למשקה הבא שלו.\nתוך מספר שניות אספנו את הילדים לתוך הקראוון ונעלנו את הדלתות מיד. לפני נסיעתנו ישב האינדיאני על פיסת אדמה ושלולית גשם והחל לזמר מילות כישוף בשפתו, בזמן שמבטו ננעץ בנו וידיו מפזרות רגבי אדמה ומי גשם על ראשו.\nהאמת? לא ידענו איך לאכול זה. פשוט התנענו וברחנו על נפשנו. היינו בטוחים שכל רגע איזו משאית מכושפת תמחץ אותנו למוות. אבל האדמה לא רעדה והכישוף ככל הנראה לא עבד. סוף טוב - הכל טוב.\nטיולים מסביב לעולם כרוכים ללא ספק בביקורים ביבשות השונות. עם זאת, המרחב הימי של עולמנו מלא באוקיינוסים מדהימים בכל כיוון ובכל פינה. בחיינו ביומיום בארץ החשיפה שלנו למקורות מים הייתה מוגבלת לים התיכון ולכנרת.\nוהנה, אנחנו גולשים דרומה ביבשת אמריקה ונחשפים לחופים המדהימים של הים הקאריבי ולמים בצבע טורקיז שקוראים את שמנו. כבר בקוסטה ריקה הוקסמנו בעוצמת המים ונוכחות גולשי הגלים. ובפנמה התפעלנו ממראה כוכבי הים הענקיים השרועים על הקרקעית.\nכאשר הגענו לפרו, לחוף מקסים בוואנצ'אקו (צפונית ללימה), הקמנו אוהלים על שפת הים והתנחלנו לשבועיים, כשהנוף העיקרי מולנו הוא האוקיינוס והגולשים. הפיתוי היה גדול ושלושת ילדינו אזרו את האומץ להשתתף בשיעורי גלישת גלים. האוקיינוס השקט, שאגב לא היה שקט בכלל, אתגר אותם לא מעט ואף שאב אותם פנימה מספר פעמים. החוויה הייתה ללא ספק מרתקת ורטובה.\nובקולומביה קובי הגשים חלום עתיק והוסמך לצלול (כוכב ראשון) בים הקאריבי של טגנגה. זה היה מאוד מרתק עבורו. גבי לא העזה, כי הפחד מהים העמוק היה גדול מדי. הדימיון והתמונה של מלתעות כריש גדול כשהם נפתחים ולועסים אותה גברו על הסקרנות התת-ימית. סימפטום של החשיפה לסרט \"מלתעות הכריש\".\nוהנה אנחנו בקמבודיה, ב\"קו רונג\", אי מדהים במפרץ התאילנדי, למשך חודש. שכרנו בקתה פשוטה בטירוף על המזח והרגשנו בחלל.\nלאחר שהייה של שמונה חודשים בקמבודיה התרגשנו לסיים פרק זה של מסענו במדינה המדהימה הזו. התמוגגנו למראות החופים הלבנים סמוך למים הצלולים עם עצי קוקוס שבוחנים אותך מלמעלה. \"מראות שרואים רק בגלויות\", מלמל כל מי שהיה שם.\nקובי החליט לקחת צעד קדימה וסיים קורס צלילה נוסף, שהעניק לו את הכוכב השני. זה נתן בהחלט השראה לשאר המשפחה ואחרי דיונים ושיקולים (כספיים ואחרים), ולאחר שמלאו לאורזי 10 שנים, נרשמנו גבי, דניה ואורזי לקורס צלילה.\n\"הגיע הזמן לשים את הפחדים שלי בתא המטען ולקפוץ למים. לא כרישים ולא יער!\", אמרה גבי. והנה, שלושתם עם חליפות, מסיכות ובלוני אוויר לוחצים על הכפתור לשחרור האויר מה BCD ושוקעים בכדי להתאחד עם האלמוגים, השונייות והדגה. \"איך חיכיתי עד היום לחוות זאת?\", הוסיפה גבי.\nבצלילות האחרונות קובי הצטרף אליהם וארבעתנו בילינו בקרקעית האוקיינוס, נושמים לתוכנו אושר והרגשה של נחיתה על הירח. אם זה לא היה שכרון מעמקים אז מה כן? וסולאי בת ה-8, שהייתה צעירה מדי להשתתף בקורס מלא, נאלצה להסתפק בחוויה מעניינת של ניסוי ציוד הצלילה במים רדודים ושחרור בועות כאוות נפשה.\nכל הרגעים האלו עיצבו אותנו למי שאנחנו היום. אנחנו יכולים להסתכל על עצמנו לאחר שלוש שנים של תנודות ונדידות בעולם וזה מקסים לראות איך התפתחנו והשתנינו כבני אדם וכמשפחה. ובהזדמנות זו אנחנו רוצים לאחל לכולם אביב שמח - אנחנו נמשיך לחגוג במסע חד-פעמי זה, אשר ישאיר עוד אבני דרך רבות בחיינו."}
{"article_id": "0,7340,L-3819779,00.html", "header_title": "למה הילד שלי לא מקובל בחברה?", "full_text": "כמה חודשים אחרי שיובל ‭(6.5)‬ התחיל ללמוד בכיתה א‭,'‬ הרגישו הוריו שהוא מרוחק מילדי כיתתו. הוא לא הזמין אותם, הם לא הזמינו אותו, הוא נמנע מללכת לימי הולדת ולא סיפר על חוויה משותפת עם מישהו מהכיתה. \"בהתחלה חשבנו שזה בגלל הקשיים הטבעיים של ההסתגלות לכיתה א‭,\"'‬ מספרת אמו, \"אבל בשלב מסוים הבנו שזו לא הסיבה. שלושה חודשים באותה כיתה ועם אותם ילדים ותחושה כזו של זרות, זה הדאיג אותנו מאוד‭.\"‬ הוריו של יובל שוחחו עם מחנכת הכיתה ובהמלצתה החלו לעודד אותו להזמין חברים ולא לוותר על הזדמנויות שבהן הוא מוזמן למפגשים חברתיים.\nבימים אלה הורים רבים מוטרדים בשאלת מעמדם החברתי של ילדיהם. לדברי רננה צימבליסטה, יועצת משפחתית, הורית וזוגית ורכזת מקצועית של תחום ההורות ברשת דיאדה, מדובר בתופעה מוכרת, שמתעוררת במיוחד עם סיומו של השליש הראשון לשנת הלימודים, הן בגנים והן בבתי הספר.\n\"ערך החברות או החברותיות משמעותי ביותר בעיני ההורה הישראלי‭,\"‬ היא אומרת. \"והוא מצפה מעצמו להצליח לעזור לילדיו להיצמד לערך הזה ולממש אותו. למרבה הצער, לפעמים זה בא על חשבון ההקשבה או הקבלה של ילד שמאוד אוהב להיות עם עצמו ואינו זקוק לחברים בתדירות גבוהה או בכמות גדולה‭.\"‬\nהבעיה מוכרת גם לד\"ר אסנת בינשטוק, יועצת חינוכית ומרצה במכללת דוד ילין. \"ההורים צריכים לראות באיזו מידה הילד רוצה בחברים, ובאיזו מידה מדובר בחרדה שלהם שילדם אינו תקין חברתית‭,\"‬ היא אומרת. \"יש ילדים ביישנים ומסוגרים יותר מטבעם, שרוצים להיות ליד ילדים פעילים חברתית ולאו דווקא לשחק איתם. מה שחשוב לבדוק הוא אם יש לילד קשר טוב עם ילד אחד לפחות, אם הוא אינו חש בדידות, ואם הילדים האחרים מוכנים לשתף אותו כשהוא מביע רצון להצטרף למשחק‭.\"‬\nכאשר יש לילד בעיה חברתית, אומרת צימבליסטה, צריך קודם כל להתייחס לגילו. \"כשמדובר בפעוט בן שנתיים-שלוש, רוב הבעיות החברתיות הן חלק טבעי ותקין מהתפתחות הילד ומתהליך החיברות שלו. השלב ההתפתחותי הזה מאוד מאתגר אך גם מאוד מתסכל עבור רוב הילדים. יכולת ההבנה שלהם הולכת ומתפתחת אך יכולת ההבעה והדיבור אינה מאפשרת להם עדיין להרגיש שהם מובנים כמו שהיו רוצים. ילדים בגיל הזה חוטפים לאחרים, לא מוותרים, מכים ומרביצים במקום לדבר וכדומה.\n\"הקודים החברתיים והבנתם הופכים יותר רלוונטיים מגיל ארבע בערך ונעשים משמעותיים יותר ככל שהילד גדל. רק מגיל שלושארבע מתחילים התעניינות בילדים אחרים וניסיונות של יצירת יחסים חברתיים. יחסים אלה באים לידי ביטוי ביכולת הקשבה לאחר, ביכולת ויתור, ביכולת עמידה והתעקשות של הילד על שלו, ביכולת להמתין לתורו, ובניצני אמפתיה - הבנה וקבלה של האחר‭.\"‬\nקושי חברתי, היא מסבירה, יכול לנבוע ממצבים רגשיים שונים, כמו ביישנות, חוסר ביטחון עצמי, דימוי עצמי נמוך, הסתגלות איטית למסגרת חדשה ולקוד התנהגותי חדש, חשש להיתקל בסירוב והעדפה שלא להתנסות בדחייה, ואף מועקה רגשית הנובעת ממצבים שונים בחיי המשפחה הגורמים לכך שהילד לא פנוי רגשית לחיברות.\nמקור נוסף לקושי נובע מקריאה לא נכונה של המפה החברתית ואי-הבנה של הקודים החברתיים. \"בשני המקרים נגלה אחת או כמה מהתופעות הבאות: הילד מתקשה לוותר לאחרים, מתקשה לשתף פעולה, רוצה להחליט הכל לבד, ולא יודע לשלב ילדים אחרים בעולמו ובמשחקיו. יש לו קושי בהקשבה, בהבנה ובהיענות לצרכיו ולתחושותיו של הילד האחר. הוא ממוקד בעצמו, חייב להיות במרכז ובתפקיד ההובלה של האחרים וקשה לו להיות מובל ומונהג.\n\"ילד כזה עשוי להתבודד, לא להזמין חברים ולא ללכת אליהם, להרבות בקונפליקטים, במריבות, באינטריגות ובתחרות, ולבטא קנאה בלתי מרוסנת. הוא חוזר הביתה ומספר ששוב היה קשה לו למצוא חבר למשחק. בהרבה מקרים גם הגננת או המורה מספרות שהילד מתקשה למצוא חברים. לפעמים הוא מגיב באלימות פיזית על כל עימות, למרות שכבר יש לו יכולת ביטוי מילולית סבירה. כל אחד מהמקרים הללו אמור לעורר את תשומת ליבם של ההורים או של המחנך ולהצביע על כך שקיים צורך ללוות נכון את הילד ללמידת יכולת של תקשורת והתחברות בדרכים יעילות‭.\"‬\nכאן נשאלת השאלה מהו תפקיד ההורים בליווי הילד בקשייו החברתיים‭\".‬כשמדובר בתקופת הגן ולפניו‭,\"‬ אומרת ד\"ר בינשטוק, \"מתפקידם של ההורים ליצור רשת חברתית לילדיהם - קודם במסגרת המשפחה המורחבת, עם ילדי חברים, בשכונה, ובהמשך עם ילדים בגן. תקופת הגן היא גם הזדמנות עבור הורים רבים ליצור בעצמם חברויות חדשות עם הורי הילדים.\n\"צריך לזכור שהגן משמש 'מגרש אימונים' חברתי, ולכן לגננת עצמה יש תפקיד חשוב בהקניית כישורים חברתיים לילדים, בתכנון סביבה חינוכית וביצירת מצבים חברתיים שמעודדים יוזמה חברתית. היא מאמנת את הילדים באסטרטגיות חברתיות על בסיס יומיומי, ובהחלט כדאי שתסייע להורים המתקשים ליצור את הרשת החברתית הנחוצה לילדיהם בשל תחושת זרות ואי-היכרות עם המרקם החברתי בסביבת מגוריהם. למשל, אם הם בעלי רקע תרבותי שונה ואפילו חסרי כישורים חברתיים בעצמם‭.\"‬\nעם זאת, לדברי צימבליסטה, חשוב שההורים יבינו שלא כדאי לעשות את כל העבודה עבור ילדם, אלא להיות המלווה שלו בדרך שתתאים לו. \"כאשר ההורים 'נעשים חברותיים' בשבילו הוא עלול לחוש שהם לא מאמינים ביכולותיו ולא סומכים עליו שהוא יכול להסתדר בכוחות עצמו. עם כל הכוונות הטובות, יש סיכוי שכך ההורה חוסם עבור הילד את האפשרות להתאמן ולהתנסות בכוחות עצמו‭.\"‬\n\"הדבר הראשון שרצוי לעשות הוא לבדוק אם מה שמדאיג אותנו אמיתי או קשור במידה זו או אחרת להתערבבות שלנו בעולם של הילד. למשל, אמא שמוקפת בחברים יכולה לחשוב שאם לילד שלה יש רק חבר אחד - יש לו בעיה. וזה לא בהכרח נכון עבורו.\n\"כדי לנסות ולראות מה קורה לילד באמת ולא מה שנדמה לנו שקורה לו, מומלץ לשאול אותו ולבדוק: עם מי נעים לך לשחק? מתי אתה מרגיש שטוב לך עם החברים שלך? מה כולם עשו כשלא הצטרפת? למה לא רצית להצטרף לכולם? אולי לא הכרת את החוקים של המשחק?\n\"אם מתבהרת תמונה שלפיה לילד באמת קשה למצוא חברים או להתמיד במשחק איתם, אפשר לעזור לו להעלות רעיונות בעצמו: מה אתה חושב שיעזור? אולי יש ילד אחד שאפשר לנסות להתחבר איתו? אולי היית רוצה להזמין מישהו אלינו אחר הצהריים?\n\"גם כאשר ההורים מעלים רעיונות, הם צריכים להניח לילד להיות השופט והבוחר של הרעיונות שמתאימים לו, כי הוא היחיד שיודע מה נכון עבורו, ואין צורך ללחוץ עליו להגיע למקומות שאינם שלו. בנוסף על כך, אפשר גם לשאול - האם אתה חושב שאתה עושה משהו שמעצבן ילדים אחרים, שמקשה עליהם?\n\"הרעיון הוא לא לפחד לפתוח גם שאלות קשות, אבל להעביר את המסר שזו האחריות שלו, והוא יכול לעשות את השינוי בעצמו. דבר נוסף אפשרי הוא לשתף את הילד בחוויות ילדות דומות שהיו להורה ולספר לו מה עזר להורה לצאת ממצבים חברתיים בעייתיים‭.\"‬\n\"תמיד ניתן ואפילו רצוי להיעזר בבוגרים נוספים ששייכים למסגרת, כמו מורה או גננת. לבקש מהם להתבונן בילד ולספק להורים נקודת מבט נוספת. עם זאת, רצוי שנזכור שלפעמים הילד פשוט לא רוצה לנסות לזמן מה, וזה בסדר. לא פעם הורים לוחצים יותר מדי כי הם מודאגים ש'משהו לא בסדר‭,'‬ ולא מבינים שאחרי שמונה שעות בגן הילד פשוט לא רוצה חברים ומעדיף להיות קצת עם עצמו‭.\"‬\nד\"ר בינשטוק מדגישה גם היא את חשיבות הגננת בהכוונת ההורים. \"בהחלט מתאים שהיא תהיה מאחורי הקלעים של הקשר החברתי שההורים מנסים לטפח, ותדריך\nאבל לא כל המיומנויות החברתיות נרכשות בגן. חשוב לא פחות, אומרת צימבליסטה, לבדוק מה קורה בתוך הבית. \"ילדים לומדים חברתיות גם עם אחים, גם מהחברות שבין ההורים וגם במה שקורה בין ההורים והילדים. הבית הוא זירת לימוד חשובה: איך להמתין לתורך, כיצד ליצור דיאלוג בין צרכים שונים, איך נותנים מענה לשני הצדדים שרוצים דבר אחד באותו הזמן.\n\"במקרה שבו הילד רוצה ליצור קשר אבל לא מצליח לעשות זאת באופן הולם, למשל כשהוא נוטה להשתמש בכוח או בשפה לא מתאימה, אני ממליצה להורים לעזור לו למצוא את המילים. ילדים כאלה כאילו 'לא יודעים את השפה‭,'‬ וגם אם זה נראה לנו לא טבעי, עלינו ללמד אותם, להיות שם בתפקיד של מגשר שמאפשר לילד לחוש שקולו נשמע. אנחנו כהורים שוזרים עבורם את מפת המילים החדשות שיחליפו התנהגות לא נכונה.\n\"הדבר החשוב הוא להעניק הכרה ונוכחות לרגשות שלו בתוך הסיטואציה: לדבר על כמה היה לו קשה, כמה הוא רצה את הצעצוע של האחר. ההקשבה וההכרה במה שהילד חווה ומנסה להגיד הן חלק גדול מהפתרון. יכול להיות שזה ייקח חודשים או שנים, יכול להיות שהלמידה תתרחש בפתאומיות. החשוב ביותר הוא לזכור שלכל ילד יש את הקצב הפנימי שלו והזמן הדרוש לו ללמידה ולהסתגלות. לעיתים רק בשנה השנייה לשהותם של ילדים במסגרת מסוימת הם מרגישים מספיק בטוחים, מבינים ונינוחים כדי להתנהל בקלות במערך החברתי הקיים בה‭.\"‬\n\"ישנם ילדי גן שעדיין לא השיגו כשירות רגשית-חברתית תואמת גיל בשל קשיי ויסות רגשי והתנהגותי, קשיי שפה וכדומה. ילדים כאלה זקוקים לעזרה מיוחדת מצד הגננת, ולעיתים גם מאנשי מקצוע נוספים‭,\"‬ אומרת ד\"ר בינשטוק. \"אם ההורים בוחרים לפנות לאיש מקצוע כדי שיסייע לילדם מבחינה רגשית, חברתית, התנהגותית, מוטורית או שפתית, חשוב שאיש המקצוע ייצור קשר עם הגננת וינחה אותה מה לעשות במסגרת הגן בנוסף לטיפול שהילד מקבל באופן פרטני. זאת כדי שהילד יוכל ליישם את מה שרכש בטיפול המקצועי במסגרת מגרש האימונים שהוא הגן, בהכוונתה ובתיווכה של הגננת.\n\"לאותם ילדים חשוב גם לקבל בגן עזרה פרטנית או בקבוצה קטנה. כך הם ילמדו כיצד לעמוד במשימות של הבנת הסיטואציה החברתית, כמו יכולת להתייחס לילד אחר או לקבוצת ילדים בעת משחק, איך מנהלים משא ומתן לגבי בחירת משחק, איך מצטרפים למשחק, איך משמרים התלהבות במשחק ושומרים על חוקי המשחק, איך פותרים קונפליקטים שמתעוררים בעת המשחק ועוד, וכל זה בתיווך הגננת‭.\"‬"}
{"article_id": "0,7340,L-4237832,00.html", "header_title": "רוצים לחנך אותם? אז תפסיקו כבר לצעוק!", "full_text": "אנחנו, כהורים, מהווים מודל לחיקוי עבור ילדינו. אם אנחנו משתמשים בכוח – אנחנו מלמדים אותם ששימוש בכוח הוא לגיטימי. אם נצליח להדגים בהתנהלות שלנו שקונפליקטים נפתרים בדרכי שלום, כלומר באמצעות דיבורים, ניצור חברה נעימה יותר וכוחנית פחות.\nכיצד ניתן לעשות זאת? בשיטת התקיפות האדיבה. התקיפות, במקרה הזה, היא אך ורק כלפי עצמינו: אנחנו לא נכנעים לפתור את הקונפליקט בכוח. האדיבות - כלפי הילדים.\nהדוגמה הבאה אולי מדגימה את ההבדלים יותר מכל בין הגישה האלימה והכוחנית לבין שיטת תקיפות האדיבה. אתם עולים עם הילדים לרכב אבל חוששים לנהוג כי הם משתוללים במושב האחורי. במקום לתבוע מהם התנהגות נאותה ולהודיע להם מה הם צריכים לעשות (\"אלף פעמים אמרנו לכם להפסיק עם המכות והצעקות באוטו!!!\") יהיה יעיל הרבה יותר להצהיר מה אנחנו נעשה: לא נוכל להמשיך לנהוג כאשר רבים ומרעישים באוטו. אנחנו זקוקים לשיתוף הפעולה שלכם ואנחנו סומכים עליכם שתסתדרו. אם יהיה ריב – נעצור בצד עד שתשלימו, ואז אפשר יהיה להמשיך בנסיעה. התקיפות היא כלפי עצמי – ההורה. האדיבות היא כלפי הילד – אנחנו פונים אליו בטון מכבד.\nדוגמה נוספת למצב שכזה ניתן למצוא בסיפורה של נגה. נגה רוצה לנעול מגפיים לגן. \"יהיה שרב היום\", מסבירים לה ההורים. אבל נגה מתעקשת לנעול מגפיים. חלק גדול מההורים היו פשוט מכריחים אותה לנעול נעליים (\"אני סופר עד שלוש!!!\"), אבל במקום לנקוט בגישה זו נסו לאמץ שוב את עיקרון התקיפות האדיבה.\nמתחילים בכך שאנחנו מסבירים שהחזאים צופים שיהיה שרב וממליצים לה לנעול סנדלים. היא ממשיכה להתעקש שהיא רוצה לנעול מגפיים? תנו לה. הרי זה לא מסוכן, ולכל היותר יהיה לה לא נוח. התקיפות, כרגיל, היא כלפי עצמי (ההורה): אני לא נועל לה סנדלים בכוח! האדיבות היא כלפי נגה: מסבירים ומציעים לקחת סנדלים בשקית לגן. אם יהיה לה חם – היא תוכל לחלוץ מגפיים ולנעול סנדלים.\nומה אם פגשתם אותה בתום היום נעולה במגפיים כשהיא אומרת \"דווקא היה לי נעים\"? שוב, התקיפות היא כלפי עצמי: לא אומרים \"את ילדה עקשנית\" או \"את חייבת תמיד לעשות דווקא\". האדיבות מפונית כלפי נגה: אני שמח/ה שהיה לך נעים!\nואם פוגשים אותה בתום יום הלימודים כשהיא נועלת סנדלים ואומרת \"היה לי חם עם המגפיים?\" כרגיל, התקיפות היא כלפי עצמי: להימנע מאמירות כמו \"אמרתי לך!!!\" או \"ידעתי! תמיד את חייבת להתעקש. ברור שאני צדקתי\". האדיבות מפונית כלפי נגה: אני שמח/ה שנעלת סנדלים, כיף לי שהיה לך נעים!\nאל תנסו ללמד אותם לקח\nישנם הורים שוודאי שואלים אתעצמם בשלב זה: אבל למה צריך להביא לה סנדלים לגן? התשובה פשוטה: דוגמה אישית המאפשרת בחירה וחוויה של התוצאה (חם לי, לא נעים לי) ומאפשרת למידה בתנאים של חיבה. אנחנו נמצאים כאן כדי לעזור לילד שלנו להכיר את עצמו ואת העולם וללמוד מהי הדרך המתאימה לו, אנחנו רוצים לעזור לו להסתדר בעולם המורכב הזה. לכן לא נקשה עליו, אלא נאפשר למידה: נביא סנדלים בשקית לגן, כדי שהיא תוכל להחליף במהלך היום.\nחשוב גם שלא להיכנס למלחמות על צדק ולנסיונות \"ללמד אותם לקח\" (במקרה של נגה על ידי כך שהיא תבלה בגן משבע בבוקר עד ארבע אחר הצהריים במגפיים, בלי אפשרות להחליף למשהו נוח יותר). זו לא כניעה שלנו, ההורים. מדובר בליווי חם, אוהב ותומך בילדים שלנו.\nילדים רוצים להשתייך ולהשתלב. הם לא רוצים להפריע, להציק, להטריד ולעצבן. הם מפתחים התנהגויות מפריעות כאשר\nתחושת השייכות שלהם אינה זוכה למענה מתאים. לכן במקום לצעוק עליהם ולהעניש אותם (ולאשר את תחושתם: מקומי פה לא מובטח), נשקיע מאמצים אמיתיים בבניית מערכת יחסים המושתתת על כבוד ואמון: ההורים הם מנהיגי המשפחה. הם המבוגרים האחראים והמומחים והם יובילו את המשפחה על פי ערכיהם. ההורים יבססו מערכת של חוקים וגבולות, מתוך מטרה לאפשר לילדים להתנהל בתוך מסגרת מוגנת ובטוחה (אצלנו אוכלים ארוחת ערב בשעה שבע; בבית שלנו מתרחצים כל יום). בתוך המסגרת הזו הם יאפשרו לילדים חופש רב לבחור: רוצה סלט או חביתה? מעדיף אמבטיה או מקלחת?\nהבעיה המוצהרת בחיכוכים מסוג זה היא לרוב לא הבעיה האמיתית: ילד שלא רוצה להיכנס לאמבטיה אומר לנו בהתנהגותו דבר נוסף, ואותו עלינו לפענח. הוא אומר, למשל: תפסיקו להחליט עלי! שתפו אותי, התייעצו איתי, תנו גם לי לבחור. אם ננהל עימו שיחה נעימה ומכבדת, נסביר את הערך העומד מאחורי רעיון האמבטיה (אנחנו שומרים על בריאותנו) ונאפשר לו לבחור (להתרחץ לפני או אחרי ארוחת הערב, לעשות אמבטיה או להתקלח) – הוא כנראה ישתף פעולה.\n.\n\t ילד שמרגיש שייך רוצה לשתף פעולה, שמח לתרום, להועיל ולהוות חלק מהמשפחה שלו. מכאן שהדרך אל האושר עוברת דרך תחושת השייכות, דרך התקיפות האדיבה ודרכי החינוך המומלצות."}
